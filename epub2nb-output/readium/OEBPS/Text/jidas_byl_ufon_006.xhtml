<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>jidas_byl_ufon-3</title>
		<link href="../Styles/idGeneratedStyles.css" rel="stylesheet" type="text/css"/>
	</head>
	<body id="jidas_byl_ufon-3" xml:lang="cs-CZ">
		<div class="Z-kladn--textový-r-meček">
			<p id="_idParaDest-17" class="MLP_uroven2_kapitola ParaOverride-4">Kuklův klan</p>
			<p class="MLP_text_uprostred_-B- ParaOverride-1">(dobrodružné romaneto)</p>
			<p id="_idParaDest-18" class="MLP_uroven3_nadpis ParaOverride-1">I.</p>
			<p class="MLP_text_bez1radku ParaOverride-1">Zdeněk seděl u&#160;Ducha, před sebou dvojku rulandského, četl obtahy příštího vydání literární přílohy, kterou vedl, a&#160;vpisoval do článků korekturní značky. Marek si sedl na vedlejší stoličku, barmanka před něj postavila kozla a&#160;vrátila se k&#160;umývání sklenic.</p>
			<p class="MLP_text ParaOverride-1">„Dneska do redakce přišly čtyři nový sbírky poezie,“ vzdychl Zdeněk a&#160;odložil korektury. „Jednu pochválím, jednu zaříznu a&#160;dvě rovnou vyhodim. Proč už dneska nikdo nenapíše něco doopravdy, jako kdysi? Kde je Goethe? Kde sou mladý Wertherové?!“ Marek mrkl na barmanku, ta nenápadně zdvihla čtyři prsty; tolik vín stačil Zdeněk vypít před jeho příchodem. Marek pochopil, že přišel ve správnou chvíli.</p>
			<p class="MLP_text ParaOverride-1">„Znáš Kuklu?“ zeptal se.</p>
			<p class="MLP_text ParaOverride-1">„Jakou kuklu?“ škytl Zdeněk.</p>
			<p class="MLP_text ParaOverride-1">„Karla Ladislava. To je takovej zapomenutej spisovatel. Letos má stopadesátý výročí narození, nechceš o&#160;něm článek?“</p>
			<p class="MLP_text ParaOverride-1">Zdeněk neztrácel ostražitost. „O&#160;něm sem nikdy neslyšel. Neni zapomenutej právem?“</p>
			<p class="MLP_text ParaOverride-1">„No jak se to vezme. V&#160;jednadvaceti mu hráli hru v&#160;Národnim. Soupeřil s&#160;Kischem o&#160;to, kdo bude zuřivější reportér, a&#160;Kukla třeba dřív než on udělal rozhovor s&#160;pražskym katem. Redigoval před Haškem časopis <span class="MLP_znak_kurziva_11b">Svět zvířat </span>a&#160;taky si tam vymejšlel různý mystifikace. Slyšel sem dokonce, že krad psy, a&#160;Haška to pak inspirovalo k&#160;tý slavný kapitole ve <span class="MLP_znak_kurziva_11b">Švejkovi</span>. Kromě toho to byl největší znalec pražskýho podsvětí.“</p>
			<p class="MLP_text ParaOverride-1">Marek byl doktorand na katedře české literatury a&#160;často se snažil Zdeňkovi vnutit témata, o&#160;kterých musel beztak psát něco do školy. Zdeněk nechtěl mít ze svojí přílohy univerzitní skripta, ale tentokrát vypadal poměrně vstřícně.</p>
			<p class="MLP_text ParaOverride-1">„A&#160;proč ho teda dneska nikdo nezná?“ vmísila se do hovoru barmanka, kterou téma tak trochu proti její vůli zaujalo.</p>
			<p class="MLP_text ParaOverride-1">„To je záhada, právě,“ pokukoval Marek po Zdeňkově výrazu. „Přitom pár jeho knížek vyšlo i&#160;za nás, hned po revoluci vydali jeho <span class="MLP_znak_kurziva_11b">Podzemní Prahu</span> pražský speleologové například.“</p>
			<p class="MLP_text ParaOverride-1">Zdeněk spokojeně kývnul. „A&#160;tak jo, tak to napiš.“</p>
			<p class="MLP_text ParaOverride-1">„Za kolik?“ přešel Marek do útoku.</p>
			<p class="MLP_text ParaOverride-1">„Když to bude dobrý, tak ti dám dva litry.“</p>
			<p class="MLP_text ParaOverride-1">„Musim kolem toho dělat spoustu rešerší, pročíst jeho články v&#160;<span class="MLP_znak_kurziva_11b">Národní politice</span>…“</p>
			<p class="MLP_text ParaOverride-1">„Tak dva a&#160;půl. Stejně to musíš načítat na dizertaci.“</p>
			<p class="MLP_text ParaOverride-1">„Tak platí.“</p>
			<p class="MLP_hvezdicky ParaOverride-1">* * *</p>
			<p class="MLP_text_bez1radku ParaOverride-1">Ten e-mail Marek dostal asi týden po tom, co jeho článek vyšel.</p>
			<p class="MLP_text_-I- ParaOverride-1">Dobrý den… Marku! S&#160;radostným rozechvěním jsem si přečetla Váš článek o&#160;K. L. Kuklovi… a&#160;jsem nesmírně šťastna, že si na tohoto velkého muže ještě dnes někdo vzpomněl! Chtěla bych se s&#160;Vámi sejít a&#160;navrhnout Vám spolupráci v&#160;dalším pátrání po tomto velkém umělci, jehož dvacáté století uvrhlo v&#160;zapomnění. Vždyť i&#160;jiný velký duch Eduard Bass o&#160;něm nespravedlivě napsal, že „duchovní fond Kuklův nevystačil na rostoucí požadavky čtenářstva a&#160;populární kdysi autor se octl již před válkou ve velké bídě, v&#160;níž dvojnásob těžce nesl své literární i&#160;životní ztroskotání“. Napište prosím… přijdu kamkoli! Každý všední den od 8 ráno do 8 večer. Děkuji a&#160;jsem s&#160;pozdravem…! Mája</p>
			<p class="MLP_text ParaOverride-1">Marek se musel usmát. Kombinace tří teček a&#160;vykřičníků byla poznávací znamení Kuklova „sensačního“ stylu a&#160;autorka ho záměrně nebo bezděčně napodobila, což její zprávě dodávalo značně starožitný, a&#160;zároveň naléhavý tón. Citovala z&#160;Bassova nekrologu, který vyšel jenom v&#160;<span class="MLP_znak_kurziva_11b">Lidových novinách</span> roku 1930, knižně ne, takže její zájem o&#160;Kuklu rozhodně nebyl povrchní. S&#160;tím vším kontrastovalo dětské jméno Mája i&#160;téměř neomezená denní doba, kdy měla pisatelka čas na setkání.</p>
			<p class="MLP_text ParaOverride-1">Marek ji tipoval na sešlou starou paní, která se ve vzpomínkách ráda vrací do doby, kdy jako dítě čítávala Kuklova „dobrodružná romaneta“ na pokračování, a&#160;pozval ji na pozítří na fakultu do pracovny doktorandů. Mája čas a&#160;místo schůzky obratem potvrdila.</p>
			<p class="MLP_text_bez1radku_-12-0- ParaOverride-1">Marek dojedl smažené nudle a&#160;napustil do pánve vodu. Připečené těstoviny se částečně odlepily ode dna a&#160;rozvlnily se v&#160;kalné vodě jak vlasy mořských sasanek. Marek je chvíli okouzleně pozoroval a&#160;zalitoval, že nechal uschnout svoji jedinou květinu, zděděnou po předchozím nájemníkovi. Když se nudle přestaly hýbat, odvrátil se od dřezu a&#160;šel zkontrolovat nové příspěvky na svých oblíbených pornostránkách. S&#160;blížící se třicítkou bylo čím dál náročnější na výročních třídních srazech vyvolávat dojem, že si takový život vybral a&#160;má ho rád.</p>
			<p class="MLP_text_bez1radku_-12-0- ParaOverride-1">Přespříští den Marek usedl v&#160;doktorandském kabinetu a&#160;připadal si jako napodobenina detektiva Phila Marlowa čekajícího na velký případ; jen nikde v&#160;místnosti z&#160;přetékajícího popelníku nestoupal cigaretový dým, protože celá budova byla nekuřácká, a&#160;místo unaveného větráku u&#160;stropu hučela v&#160;místnosti klimatizace; ostatně ani důchodkyně Mája neslibovala být chandlerovskou femme fatale.</p>
			<p class="MLP_text ParaOverride-1">Doktorandský kabinet byla malá místnost ve fakultním podkroví, takže když otevřela dveře mladá žena, vysvětlil jí Marek, že učebny jsou o&#160;patro níž.</p>
			<p class="MLP_text ParaOverride-1">„Já jsem Mája,“ řekla a&#160;vstoupila Markovi do života.</p>
			<p class="MLP_text ParaOverride-1">Byla krásná a&#160;na krku měla pověšenou žiletku.</p>
			<p class="MLP_text ParaOverride-1">„Já sem… čekal někoho staršího,“ vypadlo z&#160;Marka, než jí zdřevěněle nabídl židli.</p>
			<p class="MLP_text ParaOverride-1">„Proč staršího?“ Svlékla si kabát a&#160;posadila se.</p>
			<p class="MLP_text ParaOverride-1">„Ani nevim.“ Marek sledoval žiletku mezi jejími prsy. „Chcete čaj nebo něco?“</p>
			<p class="MLP_text ParaOverride-1">Zavrtěla hlavou. „Chtěla bych s&#160;váma mluvit o&#160;Kuklovi. Potřebovala bych vaši pomoc.“</p>
			<p class="MLP_text ParaOverride-1">„Poslouchám,“ odpověděl Marek, k&#160;nerozeznání od Phila Mar­lowa.</p>
			<p class="MLP_text_bez1radku_-12-0- ParaOverride-1">Než se Mája stačila nadechnout, vkročil do kabinetu profesor Hrobařík. „Marku, hledám kolegu Hníka…,“ řekl, než se jeho pohled srazil s&#160;Májiným. „Promiňte, přijdu jindy, stejně tu není, že.“ A&#160;zavřel za sebou dveře.</p>
			<p class="MLP_text ParaOverride-1">„To byl profesor Hrobařík, naše kapacita na přelom devatenáctýho a&#160;dvacátýho století, možná bych ho moh zavolat, ať…“ Marek zachytil, že si Mája stiskla žiletku na krku, až to zabolelo. Zhluboka dýchala. Nakonec řekla, jako by ho neslyšela: „Tady se nedá mluvit. Nechtěl byste se projít?“</p>
			<p class="MLP_text_bez1radku_-12-0- ParaOverride-1">Venku se šeřilo a&#160;vzduchem poletovaly sněhové vločky. Marek s&#160;Májou prošli přecpanou Národní třídou a&#160;pak po Smetanově nábřeží, které v&#160;podvečerní zácpě připomínalo dlouhé začouzené parkoviště, směrem ke Starému Městu. Povídali si o&#160;Praze. Mája ukázala do parčíku na kašnu, tyčící se z&#160;trávníku jako věž katedrály, s&#160;jezdeckou sochou císaře Františka uprostřed.</p>
			<p class="MLP_text ParaOverride-1">„Víte, že šachta, kterou napájej tady Krannerovu kašnu, vede do podzemní chodby, a&#160;ta jde až támhle do Divadelní ulice?“</p>
			<p class="MLP_text ParaOverride-1">To Marek náhodou věděl, protože garsonku v&#160;Divadelní ulici obýval už od bakalářských studií a&#160;pátrání po zajímavostech v&#160;okolí patřilo hlavně v&#160;prvních letech k&#160;jeho oblíbeným zábavám. Ale podzemní chodby s&#160;Kuklovou obdivovatelkou příliš rozebírat nechtěl, protože dobře věděl, že K. L. Kukla byl velký mystifikátor, a&#160;ačkoli znal pražské podzemí jako tehdy málokdo, spoustu podzemních objektů si ve svém psaní taky vymyslel. Marek se nechtěl dostat s&#160;Májou do sporu ještě předtím, než jejich případ vůbec začal, a&#160;tak radši přesměroval řeč jinam.</p>
			<p class="MLP_text ParaOverride-1">„Víte, co o&#160;tý kašně napsal Havlíček Borovský? <span class="MLP_znak_kurziva_11b">Kol dokola Čechů chlouba a&#160;uprostřed stojí trouba</span>. Mimochodem Havlíček měl redakci támhle v&#160;tom domě.“</p>
			<p class="MLP_text ParaOverride-1">„Já vím. A&#160;v&#160;tom domě naproti bydlel Jan Kepler,“ chytila se. Provoz se dal náhle do pohybu a&#160;Mája se ho snažila překřičet. „Tady máte na pár metrech čtverečních vedle sebe několik století! Támhle mosteckou věž z&#160;dob krále Václava, vedle kostel svatého Františka z&#160;Assisi…“</p>
			<p class="MLP_text ParaOverride-1">„Škoda že si to tu člověk moc neužije,“ otočil se na ni, protože právě vešli do průchodu Myší díra, kam se nevejdou dva lidé vedle sebe. Průchod vedl podloubím starého domu, jehož nosný pilíř byl zabořený mezi pruhy vozovky jako noha unaveného obra, a&#160;na začouzeném stropě průchodu šlo pořád přečíst oprýskanou reklamu na dávno zmizelou vinárnu Austria.</p>
			<p class="MLP_text ParaOverride-1">Protlačili se davy výletníků proudících po Královské cestě a&#160;s&#160;úlevou zabočili do nádvoří Klementina, kde socha ozbrojeného studenta slibovala odrazit nejenom útok Švédů, ale i&#160;hlučící davy na Křížovnické.</p>
			<p class="MLP_text ParaOverride-1">Procházeli místy, kam se vracely plynové lampy a&#160;s&#160;nimi vlídné šero minulých století. Míjeli synagogy i&#160;vzdušné secesní domy postavené po zbourání starého Josefova (antisemita Kukla asanaci židovského města nadšeně podporoval, ale o&#160;tomhle Marek před Májou raději nezačínal). Zašli do galerie v&#160;Rámové ulici, ne kvůli vystaveným barokním sochám, ale kvůli starým nápisům na stěnách síně, které na několika místech nechali restaurátoři vystupovat z&#160;nové omítky. Bludiště čísel, písmen a&#160;obrázků pocházelo z&#160;poloviny 19. století a&#160;někdo v&#160;něm viděl otisky obřadů kabaly, někdo dílo svobodných zednářů a&#160;někdo značky tehdejších řemeslníků. Marek s&#160;Májou zkoušeli číst ve změti Davidových hvězd, kotev, vah a&#160;dalších symbolů a&#160;na svět za okny je upomínalo jen vzdálené houkání vozu odtahové služby.</p>
			<p class="MLP_text ParaOverride-1">„Víte, kdo zamlada bydlel ve vedlejším domě, tadyhle na rohu Rámové a&#160;Haštalské?“ řekla Mája najednou s&#160;pohledem upřeným na cifry 1863.</p>
			<p class="MLP_text ParaOverride-1">„Nevim,“ odpověděl Marek, i&#160;když mu to v&#160;tu chvíli došlo.</p>
			<p class="MLP_text ParaOverride-1">„Kukla.“</p>
			<p class="MLP_text ParaOverride-1">Když potom vyšli z&#160;galerie a&#160;zamířili k&#160;sousední budově, kde se už místo K. L. Kukly zabydlel jakýsi butik, pochopil Marek, že jsou u&#160;cíle. Došlo mu taky, že směr cesty neurčoval on, jak si celou dobu myslel. Mája mlčky zírala do výlohy, jako by čekala, až se mezi dámskými topy vynoří spisovatelův duch. Marek zatím sledoval starou paní a&#160;psa, vcházející do domu za kostelem svatého Haštala, a&#160;říkal si, jaké to asi je být tady doma.</p>
			<p class="MLP_text ParaOverride-1">Když už ho začaly zábst palce u&#160;nohou, prolomil ticho. „Májo, támhle za rohem je tajemná Řásnovka, kdyby vás zajímal i&#160;Foglar, ale to bysme takhle mohli chodit a&#160;povídat si donekonečna…“</p>
			<p class="MLP_text ParaOverride-1">„Já vím,“ řekla. „Měla bych vám říct, proč jsem vás sem přivedla.“</p>
			<p class="MLP_text ParaOverride-1">„Tak nějak.“</p>
			<p class="MLP_text ParaOverride-1">Podívala se mu do očí. „Kukla napsal jednu knihu, která nikdy nevyšla. Já tu knihu potřebuju. Pomožte mi ji najít.“</p>
			<p class="MLP_text ParaOverride-1">Teď si Marek pro změnu připadal jako v&#160;románu Dana Browna.</p>
			<p class="MLP_text ParaOverride-1">Chvíli nevěděl co říct. „Pojďte, pozvu vás někam na grog,“ přišlo mu nakonec nejrozumnější.</p>
			<p class="MLP_text ParaOverride-1">„Já alkohol nemůžu,“ odpověděla. „Ale na čaj ráda.“</p>
			<p class="MLP_text_bez1radku_-12-0- ParaOverride-1">Zabočili do Kozí ulice. Její reliéf ukazoval tíhu času&#160;– jak se povrch města během staletí zdvihal, byly teď staré domy na jedné straně ulice až o&#160;dva metry níž než nové budovy na straně druhé. Tenhle střet dvou časů v&#160;jednom místě Markovi připomněl i&#160;další, nejhloub zasutý čas v&#160;pražském podzemí, kde několik metrů pod dnešními chodníky vedou stezky ještě z&#160;románských dob. Tak jako na začátku procházky si Marek vzpomněl na Kuklovo psaní o&#160;bludištích chodeb pod Prahou.</p>
			<p class="MLP_text ParaOverride-1">Po vyvýšeném chodníku došli až k&#160;pivnici U&#160;Milosrdných. Byla to jedna z&#160;těch hospod, odkud ještě dneska může být host vyhozen, když při příchodu uctivě nepozdraví.</p>
			<p class="MLP_text ParaOverride-1">Marek s&#160;Májou vstoupili, pozdravili a&#160;objednali si dva čaje.</p>
			<p class="MLP_text ParaOverride-1">„Byl to deník,“ řekla Mája o&#160;chvíli později nad kouřícím hrnkem.</p>
			<p class="MLP_text ParaOverride-1">Marek přemítal. „Hm hm, a&#160;jak o&#160;něm víte? Zmínil se o&#160;něm v&#160;nějakym článku?“</p>
			<p class="MLP_text ParaOverride-1">„V&#160;dopise dceři. Ukázal mi ho jeden sběratel.“</p>
			<p class="MLP_text ParaOverride-1">Markovi se hlavou prohnalo stádo otázek, ale věděl, že aby Máju nevyplašil, musí se ptát opatrně.</p>
			<p class="MLP_text ParaOverride-1">„Jak víte, že ten deník třeba nespálil?“</p>
			<p class="MLP_text ParaOverride-1">„To byste ho musel znát,“ skoro se zasmála. „On by nezničil nic, co napsal. V&#160;tom dopise naopak vyzývá rodinu, aby po jeho smrti ten deník opatrovala a&#160;v&#160;pravý čas s&#160;ním vyšla na světlo.“</p>
			<p class="MLP_text ParaOverride-1">„Jako aby ho vydali knižně?“</p>
			<p class="MLP_text ParaOverride-1">„Tak nějak to asi myslel.“</p>
			<p class="MLP_text ParaOverride-1">„Proč ho nevydal sám? Nemam Kuklu nastudovanýho tak dobře jako vy, ale řek bych, že pozemská sláva mu byla víc než posmrtnej odkaz.“</p>
			<p class="MLP_text ParaOverride-1">„Nestihl to. Ten dopis napsal den předtím, než umřel. Rodina to brala jako jeho poslední vůli. Akorát ten deník potom nenašli.“</p>
			<p class="MLP_text ParaOverride-1">„On jim napsal, ať ho opatrujou, a&#160;neřek jim, kde je?“</p>
			<p class="MLP_text ParaOverride-1">„To byste ho musel znát,“ řekla už podruhé, jako by vlastnila stroj času. „Měl rád hádanky a&#160;tajemství. Taky byl po mrtvici, neměl moc dobrou krátkodobou paměť… Třeba si myslel, že jim to řekl, a&#160;neřekl…“</p>
			<p class="MLP_text ParaOverride-1">„Takže Kuklova rodina ten deník nenašla a&#160;vy si myslíte, že já ho teď po sto letech najdu.“</p>
			<p class="MLP_text ParaOverride-1">„Nevím. Doufám. V&#160;tom článku jste objevil věci, který jsem ani já neznala, třeba vzpomínku doktora Zíbrta, jak Kukla zachránil odkaz toho lidovýho písničkáře Františka Haise…“</p>
			<p class="MLP_text ParaOverride-1">„Ta vzpomínka je na netu, stačí trochu pogúglovat,“ bránil se Marek polichoceně.</p>
			<p class="MLP_text ParaOverride-1">„To nevadí, já jsem ji nenašla, vy jo. Jde o&#160;to, že jste neopotřebovanej, dokážete se na tu věc podívat čerstvejma očima. Můžete vidět něco, po čem celých těch sto let šlapeme, a&#160;nevíme o&#160;tom.“</p>
			<p class="MLP_text ParaOverride-1">Marek přemýšlel.</p>
			<p class="MLP_text ParaOverride-1">„Dělá to hroznej zvuk,“ řekla Mája.</p>
			<p class="MLP_text ParaOverride-1">„Co?“</p>
			<p class="MLP_text ParaOverride-1">„Jak šustíte těma vousama.“</p>
			<p class="MLP_text ParaOverride-1">Marek si přestal kroutit vousy na bradě.</p>
			<p class="MLP_text ParaOverride-1">„Pardon. Proč ten deník vlastně tak chcete?“</p>
			<p class="MLP_text ParaOverride-1">„Má dneska velkou cenu. Kukla v&#160;něm rozkrývá zákulisí věcí, který známe jenom z&#160;čítanek. Dějiny píšou vítězové, a&#160;Kukla píše z&#160;pohledu člověka, kterýho jeho doba odsoudila k&#160;porážce. Na spoustu spisovatelů a&#160;jejich děl se po přečtení toho deníku budem dívat úplně jinak. Když ho najdete, dám vám, o&#160;co si řeknete.“</p>
			<p class="MLP_text ParaOverride-1">Marek zdvihl pohled od prázdného hrnku a&#160;nevěděl, jak si smí ten příslib vyložit.</p>
			<p class="MLP_text ParaOverride-1">„Tak co to bude teď, šéfe?“ zeptal se hospodský s&#160;důstojným pupkem. Takoví se vidí už jenom ve starších českých filmech.</p>
			<p class="MLP_text ParaOverride-1">„Kolik je hodin?“ obrátila se k&#160;němu Mája.</p>
			<p class="MLP_text ParaOverride-1">„Půl vosmý,“ řekl hospodský.</p>
			<p class="MLP_text ParaOverride-1">„Ježiš, tak to musím letět!“ Bleskurychle se zabalila do šály.</p>
			<p class="MLP_text ParaOverride-1">„Řekněte mi ještě,“ Marek se dotkl jejího předloktí a&#160;snažil se honem vylosovat jednu ze změti svých otázek. „Proč ste ten mejl napsala tim archaickym stylem?“</p>
			<p class="MLP_text ParaOverride-1">To nebyla ta správná.</p>
			<p class="MLP_text ParaOverride-1">„Jakým archaickým?“ vklouzla do kabátu. „Normálním stylem, ne?“ Žiletka jí vzdorně poskočila po ňadrech. „Díky za ten čaj a&#160;za všecko.“ Letmo pohladila Marka po rameni a&#160;zmizela.</p>
			<p class="MLP_text ParaOverride-1">„Tak co to bude, šéfe?“ nedal se hospodský.</p>
			<p class="MLP_text ParaOverride-1">Markovi se ještě nechtělo vracet domů, tak si objednal pivo a&#160;utopence. Sledoval sněhové vločky za oknem, splašené větrem od řeky, a&#160;myslel na Máju.</p>
			<p class="MLP_text_bez1radku_-12-0- ParaOverride-1">Večer, zpátky ve svojí garsonce, připustil vodu do pánve, aby se mořská květina na jejím dně zase rozvlnila, ale kalný podvodní svět už mu nepřišel tolik poetický jako včera, tak ho seškrábal drátěnkou.</p>
			<p id="_idParaDest-19" class="MLP_uroven3_nadpis ParaOverride-1">II.</p>
			<p class="MLP_text_bez1radku_-I- ParaOverride-1">V&#160;pátek 24. října roku 1930, poté co spisovatelova dcera byla odvezena do ústavu choromyslných, Karla Ladislava Kuklu na procházce v&#160;místech, kde byl rok předtím natáčen němý film podle jeho románku Loretánské zvonky, ranila mrtvice. Aniž byla zjištěna jeho totožnost, byl dopraven do nemocnice pod Petřínem, odkud se však ještě vrátil domů na Vinohrady do Bruselské ulice číslo 8, tam však ve středu ráno 29. října 1930 zemřel.</p>
			<p class="MLP_text ParaOverride-1">Tolik se Marek o&#160;Kuklových posledních dnech dočetl v&#160;knize o&#160;literárních mýtech a&#160;záhadách. Předpokládal, že klíč k&#160;pátrání po Kuklově deníku leží někde v&#160;těch šesti dnech na konci října třicátého roku. Dopis, v&#160;němž se Kukla o&#160;deníku zmiňuje, podle Máji vznikl 28. října. Takový dopis nemusel nic znamenat, protože ve chvíli, kdy člověka opouštějí tělesné i&#160;duševní síly, může blouznit o&#160;ledasčem (což ostatně Kukla dělal, i&#160;když byl zcela zdráv), na druhou stranu ale Marek věděl, že právě krátce před smrtí se umírajícímu často rozjasní a&#160;on si věci kolem sebe uvědomuje ostřeji než po celé měsíce předtím.</p>
			<p class="MLP_text ParaOverride-1">Marka napadlo, kde je asi Kukla pohřben. Obřad měl 1.&#160;listopadu v&#160;krematoriu na Olšanech, proto Marek napsal e-mail na správu Olšanských hřbitovů. Přišla mu odpověď, že v&#160;evidenci nevedou žádného zesnulého jménem K. L. Kukla. Pokud byl prý pohřeb na Olšanech, mohlo se jednat jenom o&#160;obřad. Podepsána Běla Májová. Marek se musel usmát, napadlo ho, jestli zaměstnanci hřbitovních správ mají povinně jména plná jara a&#160;naděje.</p>
			<p class="MLP_text ParaOverride-1">K&#160;nalezení stopy po deníku ho to ovšem nepřiblížilo. Zřejmě nestačí zabývat se Kuklovou smrtí, bude třeba zjistit víc o&#160;jeho životě. Prohledal databázi článků Ústavu pro českou literaturu i&#160;katalog Národní knihovny, potom znovu vygoogloval spisovatelovo jméno a&#160;objevil odkaz, který minule, když prováděl rešerše pro článek do Zdeňkova časopisu, na síti ještě nevisel&#160;– před týdnem byla Kuklovi na náměstí v&#160;jeho rodných Sedlčanech odhalena pamětní deska. Marek zavětřil spojence a&#160;hned napsal na adresu tamější knihovny, kterou pokládal za centrum sedlčanské kulturnosti, jestli nemají k&#160;dispozici nějaké materiály týkající se jejich slavného rodáka. Představil se jako zástupce katedry české literatury Pedagogické fakulty Karlovy univerzity, aby svému e-mailu dodal na váze.</p>
			<p class="MLP_text ParaOverride-1">Zanedlouho přišla odpověď. Knihovnice Vladana mu potvrdila, že archivní dokumenty o&#160;Kuklovi mají k&#160;nahlédnutí, a&#160;vřele ho zvala do Sedlčan. Psala podobně archaickým stylem jako Mája, což bylo zřejmě něco jako poznávací znamení žen zapálených pro prvorepublikovou literaturu.</p>
			<p class="MLP_text ParaOverride-1">Marek Máje tu dobrou zvěst přeposlal.</p>
			<p class="MLP_text ParaOverride-1"><span class="MLP_znak_kurziva_11b">Mohu jet s&#160;Vámi…?</span> přišla hned odpověď a&#160;Markem se rozlilo medové teplo. <span class="MLP_znak_kurziva_11b">Přála bych si vidět onu pamětní desku! Ale mohu jen o&#160;víkendech…</span></p>
			<p class="MLP_text ParaOverride-1">Marek do Sedlčan napsal, že mu pracovní vytížení bohužel neumožňuje přijet ve všední dny a&#160;jestli by nebylo možné dorazit v&#160;sobotu. Vstřícná Vladana odpověděla, že v&#160;sobotu mají otevřeno jenom dopoledne, ale že kvůli svému oblíbenci Kuklovi a&#160;akademickému zájmu o&#160;něj je připravena zůstat v&#160;knihovně i&#160;po pracovní době a&#160;že ho tedy očekává.</p>
			<p class="MLP_text ParaOverride-1"><span class="MLP_znak_kurziva_11b">Jste úžasný…!</span> napsala Mája.</p>
			<p class="MLP_text_bez1radku_-12-0- ParaOverride-1">V&#160;sobotu bylo mrazivo a&#160;krásně a&#160;Mája s&#160;červenými tvářemi, širokým úsměvem a&#160;plátěným batohem přiběhla Na Knížecí minutu před odjezdem autobusu.</p>
			<p class="MLP_text ParaOverride-1">„Jak se těšíte na vejlet?“ oplatil jí úsměv Marek, protože z&#160;něj rázem spadl neklid.</p>
			<p class="MLP_text ParaOverride-1">„Nebudem si tykat?“ odpověděla a&#160;dala mu pusu na tvář.</p>
			<p class="MLP_text ParaOverride-1">Rozhrkaná karosa je potom vyvezla z&#160;Prahy, podél Vltavy, kolem jacht klubů a&#160;lodnických hospod, a&#160;pak dál přes Davli a&#160;Štěchovice.</p>
			<p class="MLP_text ParaOverride-1">„Štěchovickej poklad by tě nezajímal?“ řekl Marek. „Ten můžem dát, až budem s&#160;Kuklou hotoví.“</p>
			<p class="MLP_text ParaOverride-1">Při zmínce o&#160;pokladu na něj Mája vrhla pronikavý pohled. Když ale viděla jeho bezelstnost, usmála se spolu s&#160;ním.</p>
			<p class="MLP_text ParaOverride-1">Jeli pořád na jih, přes obce s&#160;půvabnými názvy jako Chotilsko a&#160;Kňovice, přes vesnice obrostlé nálety barevných vilek podnikatelů i&#160;přes návsi s&#160;kvádry samoobsluh z&#160;dob socialismu. „Jak na jednom místě běží vedle sebe víc časů, viď,“ vyslovila, co ho napadlo nedávno v&#160;Kozí ulici, a&#160;venku zatím padal sníh, jako by se nechumelilo.</p>
			<p class="MLP_text_bez1radku_-12-0- ParaOverride-1">Na autobusovém nádraží je přivítala velká reklama na sedlčanské sýry. Svépomocí pak našli náměstí a&#160;s&#160;pomocí místních i&#160;knihovnu. Byla to šedivá panelová budova, ale uvnitř plná barev; ve vestibulu je vítala výstava místního fotoklubu, schodiště lemovaly výkresy z&#160;výtvarné soutěže dětí a&#160;program na nástěnce sliboval různorodé akce od výletu na hrad Zvěřinec přes přednášku o&#160;Srí Lance až po slavnostní odhalení pamětní desky K. L. Kukly.</p>
			<p class="MLP_text ParaOverride-1">„Škoda že vám to odhalení uteklo, naši ochotníci tam sehráli Kuklovu jednoaktovku,“ přivítala je Vladana. Byla stejně krásná jako Mája a&#160;Markovi najednou připadalo neskutečné, kolik času dokázal předtím strávit v&#160;monogamním vztahu se svojí disertační prací. To všechno bylo najednou pryč. Překvapilo ho, že Vladana je zhruba stejný ročník jako on nebo Mája, a&#160;přitom se tak vášnivě zajímá o&#160;sto let mrtvého spisovatele, kterého jeho doba zatratila, nemluvě o&#160;době naší, která už si ani nevzpomněla. Vlastně na tom všichni tři byli stejně. Mája s&#160;Vladanou si vyměnily opatrný, nedůvěřivý pohled.</p>
			<p class="MLP_text ParaOverride-1">Druhá věc, která Marka překvapila, byla puška opřená o&#160;pohovku v&#160;kanceláři knihovny.</p>
			<p class="MLP_text ParaOverride-1">„Po dědovi,“ vysvětlila Vladana. „Funkční, ale nenabitá. Se­­c­vi­čovali jsme s&#160;ochotníky Čapkovu <span class="MLP_znak_kurziva_11b">Matku</span>.“ Vzala zbraň a&#160;uklidila ji do skříně. „Vás bude zajímat spíš tohle.“ Ukázala na stůl, kde na ně čekalo několik komínků Kuklových knih. Byly tam zvetšelé výtisky z&#160;dob mocnářství, s&#160;ozdobnými iniciálami a&#160;pečlivě vyvedenými ilustracemi, i&#160;soudobé reprinty z&#160;Levných knih.</p>
			<p class="MLP_text ParaOverride-1">„Já je sbírám,“ usmála se plaše. „Skupuju je po antikvariátech. A&#160;pak je stejně vždycky věnuju knihovně. Skočím dát vodu na kafe.“</p>
			<p class="MLP_text ParaOverride-1">Marek listoval přestárlými stránkami, až narazil na štos papírů s&#160;ofoceným textem. Tenhle titul zřejmě nebyl v&#160;antikvariátech k&#160;sehnání, tak ho sběratelka nasnímala na kopírce, možná v&#160;Národním konzervačním fondu. Marek přejel očima první stránku. <span class="MLP_znak_kurziva_11b">Rodná země: román ze selského života o&#160;třech dílech, pro Milotického hospodáře napsala</span>&#160;– Marek rozšířil zornice jak osvícený bleskem&#160;– <span class="MLP_znak_kurziva_11b">Mája L. Kuklová</span>. Zdvihl oči ke svojí femme fatale, která ho napjatě sledovala zpoza prvního vydání <span class="CharOverride-1">Podzemní Prahy</span>.</p>
			<p class="MLP_text ParaOverride-1">Vladana vkročila do dveří se třemi hrnky.</p>
			<p class="MLP_text ParaOverride-1">Posadili se ke stolu a&#160;Marek v&#160;ruce pořád držel ofocenou <span class="MLP_znak_kurziva_11b">Rodnou zemi</span>.</p>
			<p class="MLP_text ParaOverride-1">„Tady ta knížka…,“ dostal ze sebe.</p>
			<p class="MLP_text ParaOverride-1">„Tu napsala Kuklova dcera Marie,“ řekla Vladana. „Vydávala to na pokračování v&#160;časopise <span class="MLP_znak_kurziva_11b">Milotický hospodář</span>, je to její jediná samostatná publikace, o&#160;který víme…“</p>
			<p class="MLP_text ParaOverride-1">„Jak víte, že to nebyla třeba manželka? Ta byla taky Marie,“ přerušila ji Mája.</p>
			<p class="MLP_text ParaOverride-1">Vladana se vítězoslavně usmála a&#160;vnořila se do svých desek, odkud po chvíli listování vytáhla ofocenou stránku z&#160;<span class="MLP_znak_kurziva_11b">Národní politiky</span>, datovanou 8. říjnem 1922, kde v&#160;rubrice Sňatky stálo, že si <span class="MLP_znak_kurziva_11b">pí. Mája A. Vepřeková</span>, <span class="MLP_znak_kurziva_11b">roz. Kuklová </span>vzala jistého <span class="MLP_znak_kurziva_11b">p. Boh. Vepřeka z&#160;Opatovic u&#160;Kutné Hory</span>.</p>
			<p class="MLP_text ParaOverride-1">„Vidíte, to bylo ve stejným roce, kdy vyšla <span class="MLP_znak_kurziva_11b">Rodná země</span>, takže je jasné, která z&#160;nich si říkala Mája.“</p>
			<p class="MLP_text ParaOverride-1">Podala stránku Máje a&#160;ta po ní nedočkavě chňapla.</p>
			<p class="MLP_text ParaOverride-1">„Taky pro <span class="MLP_znak_kurziva_11b">Milotického hospodáře</span> přeložila jeden román od Zoly,“ pokračovala spokojeně Vladana, „a pak tu máme tu záhadnou posmrtnou knížku…“</p>
			<p class="MLP_text ParaOverride-1">„<span class="MLP_znak_kurziva_11b">Město zatracenců</span>,“ vzhlédla Mája od papíru.</p>
			<p class="MLP_text ParaOverride-1">Knihovnice přikývla. „Ve slovnících se mylně uvádí <span class="MLP_znak_kurziva_11b">Město ztracenců</span>,“ obrátila se učitelským tónem k&#160;Markovi, který pochopil, že na něj dnes připadla role žáka.</p>
			<p class="MLP_text ParaOverride-1">„Proč je záhadná?“ zeptal se tedy se snahou prvňáka, i&#160;když něco o&#160;nejasném autorství Kuklovy poslední knihy už četl.</p>
			<p class="MLP_text ParaOverride-1">„Ta kniha má dvě předmluvy. Jednu od Kukly, druhou od <span class="MLP_znak_kurziva_11b">Mary Kuklové</span>, <span class="MLP_znak_kurziva_11b">spisovatelky</span>. Zase je otázka, kdo to byla, ta Mary, jestli manželka, nebo dcera. Podle mě na tom dělaly spolu, manželka vlastnila autorský práva a&#160;dcera měla, jak víme, literární ambice. Kukla měl ještě jednu dceru, Kristinu, ale ta se literárně neangažovala. No, každopádně ta kniha je tak jiná než cokoli, co Kukla napsal, působí spíš jako kompilát jeho motivů poskládanejch halabala…“</p>
			<p class="MLP_text ParaOverride-1">„Zas tak špatná není,“ ozvala se Mája.</p>
			<p class="MLP_text ParaOverride-1">„Takže myslíte, že ji nenapsal Kukla, ale jeho dcera?“ řekl Marek.</p>
			<p class="MLP_text ParaOverride-1">„Jsem o&#160;tom přesvědčená. I to, že vyšla až dva roky po jeho smrti, tomu nasvědčuje.“</p>
			<p class="MLP_text ParaOverride-1">„Proč by to dělala?“ zeptala se Mája bojovně.</p>
			<p class="MLP_text ParaOverride-1">„Potřebovala peníze,“ pokrčila Vladana rameny a&#160;ponořila se zase do svých desek. „Rodina byla chudá už za Kuklova života, těžko se to zlepšilo po jeho smrti.“ Vytáhla další papír. „Tohle je přepis Kuklova dopisu skladateli Karlu Kovařovicovi z&#160;roku 1898. Žádá ho o&#160;peníze, poslouchejte: <span class="MLP_znak_kurziva_11b">Nemocí a&#160;některými kalamitami osudu octl jsem se nedávno ve značné tísni právě v&#160;době, kdy jsem pojal za choť šlechetné, dobré, ale úplně chudičké děvče jen proto, abych jako čestný muž dostál k&#160;ní své povinnosti jako k&#160;matce mé nemanželské dcerušky a&#160;abych legitimizoval hezounké dítě své lásky</span>.“</p>
			<p class="MLP_text ParaOverride-1">Zase papír podala Máje. Marek se snažil utřídit si myšlenky a&#160;Mája, zabraná do dopisu Kovařovicovi, ani nevnímala, jak si při tom kroutí vousy.</p>
			<p class="MLP_text ParaOverride-1">„To bylo Kuklovo první dítě, Marie,“ pokračovala Vladana. „Víte, podle mě se narození první dcery na Kuklovi dost projevilo, a&#160;ne teda úplně pozitivně, ten dopis to dokládá jasně.“ Podívala se vyzývavě na Máju a&#160;na list v&#160;její ruce. „Sama pro sebe si Kuklu dělím na dobu před Májou a&#160;po Máje. Před svatbou mu hráli hry v&#160;Národním a&#160;jako novinář prováděl různý bohatýrský kousky, lítal balónem a&#160;v&#160;přestrojení zachraňoval horníky při katastrofě v&#160;příbramských dolech…“</p>
			<p class="MLP_text ParaOverride-1">„Jako fakt?“ Marek zdvihl obočí.</p>
			<p class="MLP_text ParaOverride-1">„No, aspoň to píše v&#160;reportáži. A&#160;po narození dítěte se dostal do finanční tísně, ono živit rodinu s&#160;jeho bohémským nočním životem nebylo jen tak, takže musel honit kšefty, brát, co se dalo, a&#160;ta kvalita psaní šla dolů, takže i&#160;když psal čím dál víc, dostával čím dál menší honoráře. Na to potom doplácela jeho druhá dcera Kristina, tu měl o&#160;deset let později. Kdyby si počkal, tak by tou dobou už byl finan­čně zajištěnej a&#160;všechno by bylo jinak…“</p>
			<p class="MLP_text_bez1radku_-12-0- ParaOverride-1">Venku se stmívalo a&#160;v&#160;ulicích ožívaly lucerny. Marek s&#160;Májou vyšli z&#160;knihovny a&#160;zamířili zpátky k&#160;náměstí, kde měli podle Vladaniných instrukcí najít Kuklovu pamětní desku. Bílý jehlan věže svatomartinského kostela čněl nad paneláky a&#160;svítil do šera, z&#160;hospody Na Vyšehradě voněla do mrazu zelňačka.</p>
			<p class="MLP_text ParaOverride-1">Po chvíli bezradného ticha Marek vyhrkl: „Proč si řikáš Mája? Jmenuješ se Marie, ne?“</p>
			<p class="MLP_text ParaOverride-1">„No podle tý včelky to není,“ usmála se trochu rozpačitě.</p>
			<p class="MLP_text ParaOverride-1">„A&#160;ten dopis o&#160;deníku ti nedal přečíst žádnej sběratel, ale… nejspíš máma?‘“</p>
			<p class="MLP_text ParaOverride-1">Mája pokorně odpovídala. „Našla jsem ho v&#160;babiččině pozůstalosti.“</p>
			<p class="MLP_text ParaOverride-1">„Proč chceš ten deník najít? To neni ze zájmu o&#160;literaturu, že ne?“</p>
			<p class="MLP_text ParaOverride-1">„Chci vědět, jak to bylo s&#160;babičkou. Proč ji odvezli do toho ústavu. Jestli byla nemocná…“</p>
			<p class="MLP_text ParaOverride-1">Mlčky došli až na náměstí.</p>
			<p class="MLP_text ParaOverride-1">„Pročs mi to neřekla hned?“</p>
			<p class="MLP_text ParaOverride-1">Pokrčila rameny.</p>
			<p class="MLP_text ParaOverride-1">„Nechtěla jsem tě vyplašit, asi. Aby sis neřekl, že jsem nějaká bláznivá ženská…“</p>
			<p class="MLP_text ParaOverride-1">„Je ještě něco důležitýho, co nevim?“</p>
			<p class="MLP_text ParaOverride-1">„Asi ne,“ znova se usmála, už trochu jistěji, a&#160;potom ji na náměstí T. G. Masaryka, před nemocnicí, na jejímž místě kdysi stával Kuklův rodný dům, Marek konečně políbil. Naproti, na zdi městského muzea, byla připevněná malá deska, kde stálo <span class="MLP_znak_kurziva_11b">Karel Ladislav Kukla, novinář, spisovatel, překladatel a&#160;dramatik</span>. Když si pak přitiskl ke rtům její prsty, všiml si, že se jí na levém zápěstí ježí změť drobných růžových jizev. Marek si řekl, že pro ni ten deník musí získat, i&#160;kdyby ho měl sám napsat.</p>
			<p class="MLP_text_bez1radku_-12-0- ParaOverride-1">Toho dne už se do Prahy nevrátili. Marek, kterého hřál na účtu honorář od Zdeňka, navrhl, aby strávili noc v&#160;místním hotelu, ale nakonec našli levnější penzion pár kroků od náměstí.</p>
			<p class="MLP_text ParaOverride-1">Postele v&#160;jejich pokoji byly přiražené každá k&#160;jiné zdi.</p>
			<p class="MLP_text ParaOverride-1">„Chceš spát napravo, nebo nalevo?“ zeptal se Marek. Mrzelo ho, že nedostali manželské apartmá.</p>
			<p class="MLP_text ParaOverride-1">„Pojďme je srazit, ať se nehádáme.“</p>
			<p class="MLP_text ParaOverride-1">A&#160;jak řekla, tak udělali.</p>
			<p id="_idParaDest-20" class="MLP_uroven3_nadpis ParaOverride-1">III.</p>
			<p class="MLP_text_bez1radku ParaOverride-1">Zdeněk seděl u&#160;Ducha, před sebou dvojku rulandského, a&#160;recenzoval román. Zběžně přečetl první a&#160;poslední stránku, pak knihou zalistoval a&#160;na náhodně zvoleném místě zaškrtl dvě pasáže, které ve svém článku hodlal citovat. Takhle šlo zpracovat několikasetstránkovou knihu za půl hodiny.</p>
			<p class="MLP_text ParaOverride-1">Marek si sedl na vedlejší stoličku a&#160;barmanka před něj postavila kozla.</p>
			<p class="MLP_text ParaOverride-1">„Jaký to je?“ kývl ke knize.</p>
			<p class="MLP_text ParaOverride-1">„Onanie,“ Zdeněk mávl rukou a&#160;uložil román do brašny. „Jak pokračuje ta tvoje próza o&#160;Kuklovi, když už sme u&#160;toho?“</p>
			<p class="MLP_text ParaOverride-1">„Ale jo. Poslal sem ti první dvě kapitoly, čets je?“</p>
			<p class="MLP_text ParaOverride-1">„Čet,“ kývl Zdeněk. „Trochu mě tam rozčiluje ta Mája.“</p>
			<p class="MLP_text ParaOverride-1">„Jak to?“</p>
			<p class="MLP_text ParaOverride-1">„No čekal sem, co se z&#160;ní vyklube, nejdřív sem myslel, že to bude nějaká vampýrská romance, pak mi to přišlo jako <span class="MLP_znak_kurziva_11b">Jára Cimrman ležící spící</span>, že Mája je zakuklenej Kukla, ale nakonec to asi bude jenom neurotická intelektuálka, co si podřezala žíly.“</p>
			<p class="MLP_text ParaOverride-1">„To je spíš sebepoškozování než podřezání.“</p>
			<p class="MLP_text ParaOverride-1">„Tim hůř, podřezání by aspoň bylo doopravdy.“</p>
			<p class="MLP_text ParaOverride-1">„Moje sestřenice se taky řezala, ona byla dost emo,“ řekla barmanka, když Zdeňkovi podávala novou dvojku, a&#160;Marek na ni vděčně pohlédl.</p>
			<p class="MLP_text ParaOverride-1">„Nojo, ale on,“ Zdeněk máchl palcem k&#160;Markovi, „nepíše sondu do života zblbý mládeže, on to má spíš jako nějakej archetyp.“</p>
			<p class="MLP_text ParaOverride-1">Barmanka se vrátila k&#160;umývání sklenic.</p>
			<p class="MLP_text ParaOverride-1">„Todle sem čet už miliónkrát, různý variace na éterický víly z&#160;Bohnic,“ pokračoval Zdeněk. „Chci si přečíst o&#160;ženský, která je úplně normální… která je zajímavá třeba tim, že umí dobře vařit!“</p>
			<p class="MLP_text ParaOverride-1">„Takže na pokračování mi to asi tisknout nebudeš,“ zahájil Marek vyjednávání.</p>
			<p class="MLP_text ParaOverride-1">„Až budeš Viewegh, tak možná.“</p>
			<p class="MLP_text ParaOverride-1">„Tak aspoň ukázku?“</p>
			<p class="MLP_text ParaOverride-1">Zdeněk škytl. „To by asi šlo.“</p>
			<p class="MLP_text ParaOverride-1">„Za kolik?“</p>
			<p class="MLP_text ParaOverride-1">„Tak za litr.“</p>
			<p class="MLP_text ParaOverride-1">„Udělám z&#160;Máji vampýrku, která umí vařit!“</p>
			<p class="MLP_text ParaOverride-1">„Tak patnácet, no.“</p>
			<p class="MLP_hvezdicky ParaOverride-1">* * *</p>
			<p class="MLP_text_bez1radku ParaOverride-1">Marek otevřel dveře svojí garsonky. Pokojem se linula vůně smažené zeleniny a&#160;píseň <span class="MLP_znak_kurziva_11b">Me and Bobby McGee</span>. Mája tančila u&#160;kuchyňské linky a&#160;zasypávala pánev kořením.</p>
			<p class="MLP_text ParaOverride-1"><span class="MLP_znak_kurziva_11b">Freedom’s&#160;just another word for nothing left to lose, nothin’ ain’t worth nothin’</span> <span class="MLP_znak_kurziva_11b">but it’s free</span>, ryčela Janis Joplinová.</p>
			<p class="MLP_text ParaOverride-1">Mája se k&#160;Markovi otočila a&#160;voněla tou zeleninou. „Čína je hotová,“ řekla a&#160;přiklopila pánev, „ale nejdřív chci ošukat.“</p>
			<p class="MLP_text ParaOverride-1">Marek souhlasil, i&#160;když původně myslel spíš na milování.</p>
			<p class="MLP_text_bez1radku_-12-0- ParaOverride-1">„Proč tu nikdy nezůstaneš přes noc?“ zeptal se potom.</p>
			<p class="MLP_text ParaOverride-1">„Protože jsem vampýr,“ ušklíbla se a&#160;kousla ho do krku.</p>
			<p class="MLP_text ParaOverride-1">„Nech toho. Mluvim vážně.“</p>
			<p class="MLP_text ParaOverride-1">„Ježiš, musím domů, vždyť jsme o&#160;tom mluvili.“</p>
			<p class="MLP_text ParaOverride-1">„Kde to je doma?“</p>
			<p class="MLP_text ParaOverride-1">„Jsi zvědavej. Budeš brzo starej.“</p>
			<p class="MLP_text ParaOverride-1">„No rozhodně z&#160;tebe zešedivim.“ Marek vstal a&#160;začal se oblékat.</p>
			<p class="MLP_text ParaOverride-1">„Tak já tu nemusím bejt ani přes den.“</p>
			<p class="MLP_text ParaOverride-1">„To nemusíš, no.“</p>
			<p class="MLP_text ParaOverride-1">„Jsi hnusnej, si tu čínu sněz sám!“</p>
			<p class="MLP_text ParaOverride-1">Marek vždycky obdivoval rychlost, s&#160;jakou dokázala vklouznout do oblečení. Než se stačil nadechnout k&#160;odpovědi, bouchly za ní dveře. <span class="MLP_znak_kurziva_11b">Feeling good was easy, Lord, when Bobby sang the blues</span>. Marek chvíli nerozhodně stál v&#160;trenýrkách uprostřed pokoje. Pak se dooblékl a&#160;vyrazil za ní.</p>
			<p class="MLP_text_bez1radku_-12-0- ParaOverride-1">Zahlédl ji, akorát když vcházela do pasáže vedoucí k&#160;Národní třídě. Běžel za ní a&#160;uviděl ji znovu na rohu ulice, jak zahýbá na nábřeží kolem kavárny Slavia. Rychle vzpomínal na přečtené detektivky, ale v&#160;houštině proudících lidí žádné krycí manévry stejně nepotřeboval. Nastoupila do sedmnáctky a&#160;Marek jen taktak stačil naskočit do druhého vozu. Vždycky když tramvaj zastavila, přilepil obličej na sklo a&#160;sledoval, kdo vystupuje. Dočkal se v&#160;Kobylisích, kde Mája opustila tramvaj a&#160;zamířila k&#160;autobusové zastávce. Marek vyrazil za ní, připravený kdykoli schovat obličej za deník <span class="MLP_znak_kurziva_11b">Metro</span>, který sebral prve v&#160;tramvaji. Do autobusu vstoupila zadními dveřmi, takže Marek oběhl chumel nastupujících, aby se dovnitř dostal předními.</p>
			<p class="MLP_text ParaOverride-1">Na zastávce Odra Mája vystoupila, Marek za ní. Prošli sídlištěm, a&#160;ještě než se nad paneláky vynořila věž bohnického kostela, pochopil, kam mají namířeno. Dohnal ji před branou léčebny. Chytil ji za rukáv a&#160;otočil k&#160;sobě.</p>
			<p class="MLP_text ParaOverride-1">„Pročs mi to nemohla říct? To mi tak nevěříš?“ vmetl jí do očí. Kdyby se před ní z&#160;podzemní štoly vynořil Kukla, těžko by ji to překvapilo víc. Marek na ni chrlil všechno, co v&#160;něm bubřelo během uplynulých týdnů, a&#160;ona před ním ochromeně stála, neschopná pohybu. Nakonec se vzmohla a&#160;vytáhla si z&#160;uší sluchátka.</p>
			<p class="MLP_text ParaOverride-1">„Cože?“ pípla bezmocně.</p>
			<p class="MLP_text ParaOverride-1">Marek vydechl. „Ále nic. Můžu tě doprovodit, když už sem tady?“</p>
			<p class="MLP_text ParaOverride-1">„Můžeš,“ přivinula se k&#160;němu.</p>
			<p class="MLP_text ParaOverride-1">Na vrátnici visela cedule, že návštěvní doba končí ve 20:00. Ho­diny na kostelní věži ukazovaly za pět minut dvanáct, i&#160;když bylo půl osmé. Čas za branou znehybněl jako socha skokana o&#160;tyči před jedním z&#160;pavilonů. Procházeli zšeřelým parkem a&#160;potkávali havrany, kteří na zasněžených trávnících připomínali svoje vlastní černobílé fotografie, i&#160;pacienty vycházející po večeři před pavilony na poslední cigaretu. Mája byla čím dál neklidnější. Pátrala pohledem po zemi.</p>
			<p class="MLP_text ParaOverride-1">„Jsem špatná,“ vyhrkla najednou. „Měla jsem ti to říct.“</p>
			<p class="MLP_text ParaOverride-1">„To máš fuk,“ řekl, ale ona se střelhbitě shýbla a&#160;zkušeným pohybem něco schovala v&#160;dlani. Marek to něco koutkem oka zahlédl, ovšem než mu ta zpráva došla, Mája se rozběhla pryč. Bylo to malé a&#160;lesklé. Vyrazil za ní. Byl to střep. V&#160;běhu si vyhrnula rukáv kabátu a&#160;zuby se snažila servat obinadlo na zápěstí. Utíkali po trávníku směrem k&#160;opuštěnému komínu, Marek už byl jen krok za ní. Obinadlo nepovolilo, tak si střep zaryla níž do předloktí. Skočil po ní, skulili se do trávy. Něco křičeli. Chytil jí ruce, kousala ho. Rozevřel jí dlaň a&#160;střep zahodil. Kopala kolem sebe, a&#160;když jí došly síly, přestala se vzpouzet a&#160;jen unaveně krvácela. Marek jí pomohl na nohy a&#160;snažil se jí vnutit kapesník.</p>
			<p class="MLP_text ParaOverride-1">Všiml si, že je od nejbližšího pavilonu sleduje žena v&#160;bílém plášti. Byla mohutná, takže cigareta v&#160;jejích prstech vypadala jako sirka.</p>
			<p class="MLP_text ParaOverride-1">„Už musím jít,“ řekla Mája zadýchaně a&#160;pohladila Marka po tváři. „Musela jsem se&#160;– potrestat. Promiň.“</p>
			<p class="MLP_text ParaOverride-1">Doklopýtala až k&#160;obryni v&#160;bílém. Ta si nevzrušeně prohlédla její ránu na předloktí a&#160;poslala ji do budovy. Potom zahodila světlušku cigarety, věnovala Markovi poslední pohled a&#160;zavřela za sebou dveře. Marek stál na trávníku před vysloužilým komínem, v&#160;kůži otisky Májiných zubů, a&#160;byla mu tma a&#160;zima.</p>
			<p class="MLP_hvezdicky ParaOverride-1">* * *</p>
			<p class="MLP_text_bez1radku ParaOverride-1">Kukla v&#160;dopise žádal rodinu, aby jeho deník opatrovala a&#160;v&#160;pravý čas s&#160;ním vyšla na světlo. Přitom deník někam ukryl&#160;– a&#160;kdyby ho schoval v&#160;domě, pozůstalí by ho jistě snadno objevili. Co tedy zbývá?</p>
			<p class="MLP_text ParaOverride-1">Marek sáhl po Kuklově <span class="MLP_znak_kurziva_11b">Podzemní Praze</span> a&#160;nalistoval v&#160;ní pasáž, která ho zaujala už při prvním čtení. Líčí se v&#160;ní putování dvou hrdinů podzemní štolou. <span class="MLP_znak_kurziva_11b">Když pak bahnem a&#160;špínou, tekoucí pod nohama i&#160;kapající se stěn a&#160;klenby polosesuté stoky vlekli se pod okrajem zrušeného malostranského hřbitova&#160;– pode dlažbou třídy Plzeňské k&#160;Smíchovu, klopýtali chvílemi přes trosky rozpadlých hrobek a&#160;přes trouchnivé zbytky rakví&#160;– slavných Pražanů, dávno zesnulých&#160;– z&#160;nichž mnozí hráli vynikající úlohy „tam nahoře“.</span> Potom jedna z&#160;postav prohlásí: <span class="MLP_znak_kurziva_11b">Zde je posvátná země, kde šlapeš slavných praotců prach…! Brodíš se popelem mnohých… věhlasných nebožtíků českého národa… přírodozpytce Pelcla… redaktora „Lumíra“ a&#160;kritika Mikovce… deklaranta doktora Pinkasa… a&#160;jiných vrstevníků, kteří tu spí na zpustlém hřbitůvku zapomenuti věčný sen…!</span></p>
			<p class="MLP_text ParaOverride-1">Ten obraz vyjadřoval autorovu romantickou představu o&#160;významných Pražanech, na něž jejich doba zapomněla&#160;– mezi takové Pražany nepochybně počítal i&#160;sám sebe. Jestli Kukla deník někam schoval, tak do podzemí, kde teď jeho dílo „spí svůj věčný sen“ a&#160;čeká, až ho někdo vynese zpátky na světlo. To by odpovídalo i&#160;spisovatelově vášni pro hádanky a&#160;tajemství, o&#160;nichž mluvila Mája. O&#160;Kuklovi se ví, že ve svojí knížce pravdivě zaznamenal jenom vchody do podzemí, a&#160;zbytek&#160;– spletité labyrinty pod Prahou&#160;– si vymyslel. Ale pro uschování deníku mu znalost podzemních vchodů stačila, nepotřeboval pořádat pěší výlety v&#160;katakombách.</p>
			<p class="MLP_text ParaOverride-1">Marek před sebe rozložil plán chodeb, který vyšel jako součást <span class="MLP_znak_kurziva_11b">Podzemní Prahy</span>. Kukla si jistě zvolil místo, které souviselo s&#160;jeho životem a&#160;dílem; neschoval by deník někde v&#160;pískovně na okraji města. Marek vytipoval dvě lokality: okolí Lorety, tedy dějiště Kuklova posledního tvůrčího úspěchu, zfilmování <span class="MLP_znak_kurziva_11b">Loretánských zvonků</span>; anebo okolí Národního divadla, uměleckého olympu, kde se Kukla na začátku svojí tvorby proslavil a&#160;kam se pak celý život marně snažil vrátit. Pro Loretu svědčila skutečnost, že krátce před smrtí v&#160;těch místech Kukla prokazatelně byl&#160;– 24. října 1930 ho tam ranila mrtvice. Je možné, že mu srdeční zástavu způsobily rozrušení a&#160;námaha, spojené se sestupem do podzemí? I&#160;přímo v&#160;<span class="MLP_znak_kurziva_11b">Podzemní Praze</span> Kukla zmiňuje <span class="MLP_znak_kurziva_11b">četné podzemní chodby</span> <span class="MLP_znak_kurziva_11b">k&#160;Novému Světu, Loretě, Pohořelci i&#160;k&#160;vojenským žalářům, do nichž je ale vstup nanejvýš nebezpečný i&#160;krkolomný vzhledem k&#160;tomu, že stěny i&#160;stropy těchto chodeb jsou nesmírně chatrny a&#160;hrozí každým krokem sřítiti se na hlavy podzemních vetřelců…</span></p>
			<p class="MLP_text ParaOverride-1">Marek si uvědomoval, jak „chatrny“ jsou i&#160;jeho vlastní myšlenky. Neměl žádný důkaz, že Kukla svůj spis do podzemí ukryl; a&#160;i kdyby to tak bylo, jak by asi ten sešit vypadal dneska, po víc než osmdesáti letech v&#160;provlhlé kryptě. Zároveň ale Marek věděl, že víc než pradědův deník potřebuje Mája naději.</p>
			<p class="MLP_text_bez1radku_-12-0- ParaOverride-1">Začal ji do Bohnic doprovázet a&#160;podnikali spolu dlouhé procházky po okolí léčebny, Bohnickým údolím přes osadu Zámky k&#160;Vltavě, a&#160;těšili se na jaro, až začnou řekou jezdit přívozy. O&#160;víkendech pacienti směli opustit léčebnu i&#160;přes noc, takže Mája se na soboty a&#160;neděle stěhovala do Markovy garsonky. Dokonce mu začala odpovídat na otázky; na všechny kromě těch, které se týkaly její rodiny.</p>
			<p class="MLP_text ParaOverride-1">„Proč nosíš na krku tu žiletku?“ zeptal se při její první víkendové návštěvě.</p>
			<p class="MLP_text ParaOverride-1">„To je expozice,“ řekla.</p>
			<p class="MLP_text ParaOverride-1">„Co?“</p>
			<p class="MLP_text ParaOverride-1">„Protože si&#160;– protože si ubližuju, tak musím nosit žiletku, abych se učila bránit pokušení. Arachnofobik zas u&#160;sebe nosí v&#160;krabičce pavouka a&#160;na konci terapie ho třeba musí sníst.“</p>
			<p class="MLP_text ParaOverride-1">„Ježiš. A&#160;funguje to?“</p>
			<p class="MLP_text ParaOverride-1">Pokrčila rameny.</p>
			<p class="MLP_text ParaOverride-1">„Mluvila jsem s&#160;doktorkou. Viděla nás, jak jsme… jak jsem… jak jsi…“</p>
			<p class="MLP_text ParaOverride-1">„Já vim, taky sem ji viděl. Čekal sem, že něco udělá.“</p>
			<p class="MLP_text ParaOverride-1">„Říkala, že ses zachoval špatně. Neměl jsi mi bránit.“</p>
			<p class="MLP_text ParaOverride-1">„Cože?!“ vybuchl Marek. „To sem tě měl nechat, aby ses…?“</p>
			<p class="MLP_text ParaOverride-1">Pokrčila rameny.</p>
			<p class="MLP_text ParaOverride-1">„Já bych se neto… úplně. Prej když budu mít pořád nějaké och­rán­ce, tak se nenaučím bránit sama.“</p>
			<p class="MLP_text ParaOverride-1">Do Marka se zahryzlo několik vzteků najednou. Vybral z&#160;nich ten nejspodnější.</p>
			<p class="MLP_text ParaOverride-1">„<span class="MLP_znak_kurziva_11b">Pořád</span>? Jako že kromě mě sou nějaký další ochránci?“</p>
			<p class="MLP_text ParaOverride-1">Políbila ho.</p>
			<p class="MLP_text ParaOverride-1">„Přišels na něco novýho ohledně deníku?“</p>
			<p class="MLP_text_bez1radku_-12-0- ParaOverride-1">Marek vypátral inženýra Vějíře, pražského speleologa, kterého kdysi do tajemství podzemní Prahy zasvěcoval jistý kněz, a&#160;toho zase coby malého kluka ve 20. letech pražským podzemím prováděl sám Kukla.</p>
			<p class="MLP_text ParaOverride-1">Inženýr Vějíř v&#160;kanceláři svojí agentury „pro poznání Země“ Markovi vyprávěl, jak ho koncem 60. let starý páter zavedl do katakomb pod kostelem Panny Marie Vítězné a&#160;jak tam tehdy coby začínající speleolog uviděl podzemní hřbitov ze 17. a&#160;18. století, přesně jak to předtím četl v&#160;Kuklově <span class="MLP_znak_kurziva_11b">Podzemní Praze</span>: <span class="MLP_znak_kurziva_11b">Z&#160;největší části jsou rakve otevřeny a&#160;mrtvoly v&#160;nich tak zachovány, že v&#160;tvářích mnohých mužů, žen i&#160;dětí rozeznáváme dosud zřetelně podobu, rysy i&#160;výraz obličeje</span>…</p>
			<p class="MLP_text ParaOverride-1">V&#160;roce 1970 potom Vějíř podle Kuklova popisu z&#160;<span class="MLP_znak_kurziva_11b">Podzemní Prahy</span> vypátral v&#160;úpatí novoměstských hradeb hotel Díra, legendární útočiště tuláků a&#160;zločinců, o&#160;němž Kukla psal: <span class="MLP_znak_kurziva_11b">Tam scházívají se vyvržená lidské společnosti, kal velkoměsta, noční obyvatelé podzemní Prahy, kteří se zařídili v&#160;někdejších kasematech velmi pohodlně. V&#160;postranní místnosti jich až patnáct pohodlně přespávalo. Zařídili si tam kuchyni, vařili kávu a&#160;čaj a&#160;potřebné pomůcky k&#160;tomu nakradli</span>.</p>
			<p class="MLP_text ParaOverride-1">Ale nejvíc Marka zaujalo, že inženýr byl prvním Kuklovým poválečným vydavatelem, když v&#160;roce 1992 publikoval <span class="MLP_znak_kurziva_11b">Podzemní Prahu</span> jako speciální číslo svého speleologického časopisu. Marek se s&#160;napjatým výrazem Vějíře zeptal, kde sehnal na knihu autorská práva.</p>
			<p class="MLP_text ParaOverride-1">„Nemusel jste o&#160;ně požádat spisovatelovy potomky?“</p>
			<p class="MLP_text ParaOverride-1">Inženýr zavrtěl hlavou. „Když sme Kuklu vydávali, tak už to byl volnej autor. V&#160;tý době stanovoval autorskej zákon vypršení práv padesát let po smrti. Kukla umřel roku 1930, takže sme to krásně stihli.“</p>
			<p class="MLP_text ParaOverride-1">„A&#160;o&#160;potomcích teda nic nevíte…“</p>
			<p class="MLP_text ParaOverride-1">„Už v&#160;šedesátejch letech jsme pátrali po jeho dcerách, ale marně.“</p>
			<p class="MLP_text ParaOverride-1">Potom se Marek zeptal na podzemní chodbu vedoucí Loretánskou ulicí, vyznačenou v&#160;Kuklově plánku. Nemohla by sloužit jako úkryt pro předmět velikosti knihy?</p>
			<p class="MLP_text ParaOverride-1">Vějíř se zasmál, zřejmě si připomněl vlastní mladickou vášeň pro podzemní tajemství. „To je hradní vodovod, kolego, táhne se až od Libockýho rybníku. Má v&#160;průměru třicet centimetrů, takže to neni žádná chodba, kam by moh vejít člověk. Navíc je pořád funkční, proudí tam voda, takže jako úkryt pro cokoli je nepoužitelnej.“</p>
			<p class="MLP_text ParaOverride-1">Marek se nevzdával. „A&#160;co okolí Národního divadla? Kukla označuje jeden vchod do podzemí z&#160;ulice Karolíny Světlý, to je tam kousek…“</p>
			<p class="MLP_text ParaOverride-1">„To Kukla myslel podzemí pod rotundou svatýho Kříže, ta stojí na rohu Karolíny Světlý a&#160;Konviktský.“</p>
			<p class="MLP_text ParaOverride-1">Marek přikývl, rotunda se nacházela pár kroků od jeho domu a&#160;zároveň v&#160;těsném sousedství hospody U&#160;Ducha, kam chodívali se Zdeňkem. Věděl i&#160;to, že rotunda stála ve středu jedinečného kříže středověké Prahy, spojujícího tehdejší nejvýznamnější kostely&#160;– jedno rameno vedlo ze Svatovítského chrámu k&#160;rotundě svatého Longina a&#160;druhé rameno z&#160;kostela svatého Klimenta ke kostelu svatých Filipa a&#160;Jakuba. Je jasné, že Kukla takové mytické místo nemohl přehlédnout, a&#160;zahrnul ho do svojí mapy podzemí (ovšem jestli se tam nějaké rozsáhlejší podzemní prostory doopravdy nacházely, to už byla zcela jiná věc). Na druhou stranu se Markovi nezdálo pravdě­podobné, že by Kukla deník schoval právě tam, protože nebyl věřící a&#160;Národní divadlo pro něj jistě mělo větší význam.</p>
			<p class="MLP_text ParaOverride-1">„Neni v&#160;těch místech ještě něco, co by nějak souviselo s&#160;divadlem?“</p>
			<p class="MLP_text ParaOverride-1">Inženýr Vějíř se usmál. „Ale to víte, že jo. Chodba pod Krannerovou kašnou vede přímo do Divadelní ulice.“</p>
			<p class="MLP_text ParaOverride-1">To bylo ono.</p>
			<p id="_idParaDest-21" class="MLP_uroven3_nadpis ParaOverride-1">IV.</p>
			<p class="MLP_dopis_bez1radku_-I-">21. října 1930</p>
			<p class="MLP_dopis_bez1radku_-I-">Dnes ráno potkal jsem na Eliščině třídě Basse. Nadzvihnuv klobouk, či spíš jen krempy jeho zlehka se dotknuv, „význačný“ tento journalista, redaktor pražské filiálky Lidových novin, odkvačil na druhou stranu ulice. Nu což, ani já netoužím rozprávěti s&#160;ním poté, co mé Loretánské zvonky, půvabný román z&#160;vojenského života, neuznal za hodna ni krátké noticky, ač nechal jsem je donésti až na jeho redakční stůl…! Snad mi Bass závidí můj sensační úspěch… když se Loretánské zvonky staly nejen pozoruhodným zjevem literárním, ale též kinematografickým, a&#160;sklidily zasloužený aplaus v&#160;těch pražských biografech… jež ještě nepodlehly módní vlně zvukového filmu! Však tato vlna brzy opadne, stejně jako opadne obliba Bassových románků o&#160;footballistech… Budoucnost patří němému filmu!</p>
			<p class="MLP_dopis_-I- ParaOverride-1">Marie mne nabádá, abych se nevzrušoval přespříliš nad ústrky, jimiž mne dnešní doba častuje, prý aby mne neranila mrtvice… Eh, žínko bláhová… moje srdce bije silou zvonů na Loretě, s&#160;celým batalionem bych se mohl pasovat! Leč slovo „batalion“ probouzí ve mně znovu nejspravedlivější hněv… Humorná aktovka Batalion, za niž pražské obecenstvo aplaudovalo proradnému F. L. Šmídovi, jest mým dílem…! To já v&#160;bahnu Prahy objevil zoufalého, legendami opředeného dra Uhra, jak stránky tohoto deníku dobře vědí, a&#160;upozornil naň věrolomného Šmída, jenž Uhrův příběh zrádně zbeletrisoval. Mohu si nyní jen s&#160;doktorem Uhrem zazpívati: „Ach pryč, ach pryč je všechno…“ Avšak pro dnešek končím s&#160;psaním, ženuška moje starostlivá vaří thé a&#160;hrozí péro mi zabaviti.</p>
			<p class="MLP_dopis_-I- ParaOverride-1">&#160;</p>
			<p class="MLP_dopis_bez1radku_-I- ParaOverride-5">22. října 1930</p>
			<p class="MLP_dopis_bez1radku_-I-">Proč už nepíše se a&#160;nečte jako kdysi…? Kde je Goethe, kde jsou mladí Wertherové?! Či alespoň Jakub Arbes… s&#160;nímž obcoval jsem před léty ve výboru pro literaturu a&#160;journalistiku na Všeobecné zemské výstavě? To se stalo roku 1891, na samém fin de siècle… kdy jméno K. L. Kukla zářilo na pražském nebi jak létavice! Století dvacáté nechová se k&#160;nám, starým Pražanům, spravedlivě… zmizela krčma U&#160;Lojzy, v&#160;níž scházívali se apačové z&#160;galérky, zmizel podzemní hotel Díra, poslední útočiště vyvrženců lidské společnosti, a&#160;mé romány zmizely z&#160;knihoven a&#160;knihkupectví! Ještě že alespoň moje dcéry stojí při mně…! Díky Máje a&#160;Kristince mohu jednoho dne usnout věčným spánkem spokojen, že jsem přeci jen světu dal cos krásného… co přetrvá.</p>
			<p class="MLP_text ParaOverride-1">&#160;</p>
			<p class="MLP_dopis_bez1radku_-I- ParaOverride-5">23. října 1930</p>
			<p class="MLP_dopis_bez1radku_-I-">Dnes přijela nás navštívit na Královské Vinohrady Mája s&#160;Vepřekem. Na krku visela jí gilletka, což vysvětleno mi jako „exposice“, nový nápad doktorů francouzských či amerických, nevím již. Snad tato methoda odvrátí ji od ukrutného zvyku obracet čepel proti vlastnímu tělu…! Nazítří má nastoupiti do jakéhosi sanatoria, kde bude o&#160;její nervosu řádně pečováno. Když mi toto říká, Vepřek jí tiskne ručku a&#160;obsypává ji polibky. Ba, vybrala si dobrého muže, dcerka má prvorozená, pečuje o&#160;ni, jako Marie pečuje o&#160;mne… Usmívám se na ně a&#160;oni na mne a&#160;pro tu chvíli jsme šťastni.</p>
			<p class="MLP_dopis_-I- ParaOverride-1">Národní divadlo! Před usnutím napadá mne ta myšlénka… až musím vstát a&#160;přes protesty ženuščiny usednout k&#160;psacímu stolu. Jako dvacetiletý študent a&#160;adept umění dramatického sepsal jsem charakterní jednoaktovku Anatomové, jež ověnčena vavříny Ceny Nerudovy a&#160;příštího roku uvedena v&#160;Národním divadle, za pozornosti snad všech českých journalistů! Dnes… kdy pražská společnost chová se vůči mně jak spolek „dilinů“ (v&#160;hantýrce podzemních Pražanů tolik co „hlupců“) a&#160;mé vrcholné dílo Podzemní Praha nehrají než ochotníci po pivnicích… zteču ještě naposled brány „Zlaté kapličky“ a&#160;zůstanu v&#160;ní napořád, jak se na byvšího předního dramatika sluší. Tedy nikoli v&#160;ní, ale pod ní! Vejdu do podzemí pražského… jehož probádání věnoval jsem tolik let svého žití… uschovám tento deník, dílo psané přímo srdcem, do chodby v&#160;Divadelní ulici, přímo pod „Zlatou kapličkou“. Tam bude čekat na svého objevitele, jenž vynese ho na světlo nadzemního světa, tak aby všichni pochopili! Tajemství toto svěřím jen svým dcerám… aby ho střežily a&#160;svým dítkám předávaly… a&#160;jednou, třebas za sto let, zjeví se z&#160;podzemní Prahy… znovu… Karel Ladislav Kukla!</p>
			<p class="MLP_dopis_-I- ParaOverride-1">Nemohu ani oka zamhouřiti… na prsou cítím tíhu ze samého napětí… hned zítra musím smělý tento svůj čin provést! Ukryji deník a&#160;vydám se k&#160;Máje do sanatoria, abych ji do všeho zasvětil… A&#160;poté ke Kristince… Srdce hraje mi velebně jak zvony na Loretě!</p>
			<p class="MLP_text_bez1radku_-12-0- ParaOverride-1">Tímto zápisem Marek skončil a&#160;osudné události 24. října 1930 už nechal na čtenářčině představivosti (nechtěl být jako Jan Tleskač, který si do deníku stihl poznamenat i&#160;to, že jeho vrah už za ním stoupá nahoru do zvonice a&#160;lucerna mu málo svítí). Teď jen zbývalo ten soubor wordových stránek, zachycující Markovu představu posledních měsíců života K. L. Kukly, přepsat do věrohodně působícího sešitu, a&#160;to písmem co nejvíc podobným Kuklovu.</p>
			<p class="MLP_text ParaOverride-1">Marek si sjednal další schůzku v&#160;Sedlčanech, tentokrát bez Májina doprovodu. Potřeboval od knihovnice Vladany získat nějaký Kuklův vlastnoručně psaný text, který se pak pokusí napodobit.</p>
			<p class="MLP_text ParaOverride-1">Když ho rozhrkaná karosa vezla na jih, přes Davli a&#160;Štěchovice a&#160;potom přes Chotilsko a&#160;Kňovice, uvědomil si, co všechno se od jeho poslední návštěvy Sedlčan změnilo, kolik života do něj vdechl jeden mrtvý spisovatel. Marek si nebyl jistý, jestli to všechno dělá spíš pro Máju, nebo pro sebe, ale už se těšil na příští třídní sraz, že bude mít co vyprávět.</p>
			<p class="MLP_text_bez1radku_-12-0- ParaOverride-1">„K&#160;čemu to vlastně potřebujete?“ zeptala se Vladana, když se Marek usadil na pohovku v&#160;knihovnické kanceláři a&#160;ona mu kopírovala Kuklův dopis Kovařovicovi.</p>
			<p class="MLP_text ParaOverride-1">„Chci zfingovat Kuklův deník, je to něco jako terapie pro moji bláznivou holku,“ měl Marek říct a&#160;asi by sám vypadal trochu jako blázen, ale aspoň by se všechno hned vysvětlilo. Místo toho rozverně odpověděl: „Myslim, že stojim před objevem Kuklova neznámýho díla, podle toho dopisu chci ověřit, že ho napsal opravdu on.“</p>
			<p class="MLP_text ParaOverride-1">I&#160;kopírka překvapeně ztichla. Vladana se zastavila uprostřed pohybu, s&#160;kopií dopisu Kovařovicovi v&#160;ruce. „Kuklova&#160;– neznámýho díla?“ dostala ze sebe. „Co je to za knihu?“</p>
			<p class="MLP_text ParaOverride-1">Marek si uvědomil, že přestřelil, ale bylo pozdě vzít to zpátky. „Je to&#160;– deník. Mam za to, že ho Kukla ukryl v&#160;jedný podzemní chodbě…“</p>
			<p class="MLP_text ParaOverride-1">„Ve který?“ Vladana usedla na pohovku vedle Marka a&#160;pohledem se mu pověsila na rty.</p>
			<p class="MLP_text ParaOverride-1">„No… řekněme, že to souvisí s&#160;Národnim divadlem, ale přesně vám to říct nemůžu, přece jenom to zatim neni ověřený, zatim jsme v&#160;procesu…“</p>
			<p class="MLP_text ParaOverride-1">„Vemte mě s&#160;sebou, pomůžu vám.“</p>
			<p class="MLP_text ParaOverride-1">„Díky za nabídku, ale zatim neni s&#160;čim pomáhat,“ Marek jí z&#160;prstů jemně vytáhl kopii dopisu Kovařovico vi a&#160;schoval ji u&#160;sebe v&#160;kapse. „Až ten deník vynesu na světlo, budete první, komu podám zprávu.“</p>
			<p class="MLP_text ParaOverride-1">„První bude <span class="MLP_znak_kurziva_11b">ona</span>,“ řekla Vladana spíš sama pro sebe. Nebo to možná ani neřekla, jenom si to Marek představil. Nervózně si kroutil vousy.</p>
			<p class="MLP_text ParaOverride-1">„Dělá to hroznej zvuk,“ poznamenala Vladana. Taky přemýšlela.</p>
			<p class="MLP_text ParaOverride-1">Najednou vstala, vztyčila se nad ním jako kudlanka a&#160;Marek ztratil hlavu. Hroty jejích ňader se mu podívaly zpříma do očí.</p>
			<p class="MLP_text ParaOverride-1">Pod oknem zatroubil náklaďák a&#160;znělo to jak parník někde na Bosporu, v&#160;cizím městě.</p>
			<p class="MLP_text ParaOverride-1">Později si Marek vybavoval hlavně to, jak stará pohovka pod jejich těly skřípala zuby a&#160;jak se ani Vladana nepokoušela být potichu, takže Marek musel myslet na návštěvníky v&#160;sále knihovny, kteří přišli hledat vzrušení v&#160;románech Danielle Steelové, a&#160;odnesli si mnohem víc. Než Vladana vyvrcholila, vtiskl jí mezi zuby hřbet svojí ruky jako roubík a&#160;ona mu tam zanechala stejný otisk jako Mája tenkrát v&#160;zahradě léčebny.</p>
			<p class="MLP_text ParaOverride-1">„Ten deník chci,“ řekla ještě trochu zadýchaně, když si pak zapínala košili.</p>
			<p class="MLP_hvezdicky ParaOverride-1">* * *</p>
			<p class="MLP_text_bez1radku ParaOverride-1">V&#160;jednom pražském vetešnictví, kde se podle vývěsního štítu zastavil čas v&#160;roce 1920, Marek koupil zpuchřelý sešit a&#160;přepsal do něj celý deník rukopisným stylem, který nacvičil podle dopisu Kovařovicovi. Nebylo to tak těžké, Kukla měl úhledné, drobné písmo, z&#160;nějž jenom iniciály vyčnívaly určitou rozmáchlostí. Hotové dílo následně vložil do zrezivělé plechovky od kávy, kterou sehnal v&#160;tomtéž vetešnictví; představoval si, že tak nějak by mohl sešit odolat nepříznivému klimatu v&#160;podzemí.</p>
			<p class="MLP_text ParaOverride-1">Vladana ho sytila e-maily psanými kuklovským „sensačním“ stylem, na který už si Marek u&#160;svých žen pomalu začínal zvykat, a&#160;vyzvídala, jak pokračuje pátrání po deníku. Nejdřív jí odpovídal neurčitě a&#160;vyhýbavě, což ovšem její urputnost ještě posílilo, takže si nakonec její adresu nechal zablokovat a&#160;instruoval i&#160;sekretářku na katedře, aby jeho přítomnost v&#160;určitých případech zapírala. Sekretářka byla vášnivá čtenářka donchuánských povídek Milana Kundery, takže Markově prosbě ochotně vyhověla.</p>
			<p class="MLP_text ParaOverride-1">Potom Marek namluvil inženýru Vějířovi, že píše odbornou studii o&#160;vztahu K. L. Kukly ke skutečné podzemní Praze, vymámil z&#160;něj klíč od vchodu do šachty v&#160;Divadelní ulici a&#160;nechal si udělat jeho kopii. Jednou v&#160;noci, kdy i&#160;u&#160;Ducha zhaslo světlo a&#160;poslední noční ptáci odlétli do nonstopek na Novém Městě, sestoupil pod Krannerovu kašnu a&#160;vsunul plechovku s&#160;deníkem do jedné z&#160;větracích šachet.</p>
			<p id="_idParaDest-22" class="MLP_uroven3_nadpis ParaOverride-1">V.</p>
			<p class="MLP_text_bez1radku ParaOverride-1">Zdeněk seděl na baru, před sebou dvojku rulandského a&#160;papír, v&#160;ruce tužku.</p>
			<p class="MLP_text ParaOverride-1">„Na čem děláš?“ zeptal se Marek, když dosedl na vedlejší stoličku a&#160;barmanka před něj postavila kozla.</p>
			<p class="MLP_text ParaOverride-1">„Potřebuju vymyslet dvacet otázek pro Paula Coelha pod dvaceti různejma jménama,“ řekl Zdeněk.</p>
			<p class="MLP_text ParaOverride-1">„Vy ste domluvili čtenářskej rozhovor s&#160;Coelhem a&#160;žádnej čtenář se neozval?“</p>
			<p class="MLP_text ParaOverride-1">„Přesně tak.“</p>
			<p class="MLP_text ParaOverride-1">„A&#160;Coelho na to bude fakt odpovídat?“</p>
			<p class="MLP_text ParaOverride-1">„On o&#160;tom asi ani neví, odpovídat bude jeho agentka. Poď mi s&#160;tim píchnout.“</p>
			<p class="MLP_text ParaOverride-1">„Za kolik?“</p>
			<p class="MLP_text ParaOverride-1">„Za dvě stě pade.“</p>
			<p class="MLP_text ParaOverride-1">„Za pětikilo.“</p>
			<p class="MLP_text ParaOverride-1">„Dobře, ale musíme to sfouknout dneska, ráno máme uzávěrku.“</p>
			<p class="MLP_text ParaOverride-1">„Dobře. A&#160;maj to bejt hádám milý dotazy typu <span class="MLP_znak_kurziva_11b">kudy vede cesta k&#160;osobnímu příběhu</span>, nic o&#160;kvalitě těch knížek…“</p>
			<p class="MLP_text ParaOverride-1">„Přesně tak.“</p>
			<p class="MLP_text ParaOverride-1">„Tak počkej pár piv, to se bude líp vymejšlet.“</p>
			<p class="MLP_text ParaOverride-1">„Tak jo.“ I&#160;Zdeněk se napil. „Čet sem tu další kapitolu Kukly.“</p>
			<p class="MLP_text ParaOverride-1">„A?“</p>
			<p class="MLP_text ParaOverride-1">„No, něco mi tam chybí.“ Zdeněk do sebe obrátil zbytek sklenice a&#160;řekl si o&#160;další.</p>
			<p class="MLP_text ParaOverride-1">„Asi se mam zeptat co, že jo.“</p>
			<p class="MLP_text ParaOverride-1">„Jo.“</p>
			<p class="MLP_text ParaOverride-1">„Co?“</p>
			<p class="MLP_text ParaOverride-1">„Padouch. Všichni sou tam na sebe moc hodný, tim to ztrácí napětí.“</p>
			<p class="MLP_text ParaOverride-1">„Hm hm, tak já uvidim, co se s&#160;tim dá dělat.“</p>
			<p class="MLP_text ParaOverride-1">„Nebo tam dej aspoň nějaký výbušný finále.“</p>
			<p class="MLP_text ParaOverride-1">„Zkusim oboje,“ přikývl Marek a&#160;posunul k&#160;barmance prázdný půllitr.</p>
			<p class="MLP_text ParaOverride-1">„Tak jdem na to?“ řekl, když mu natočila nového kozla.</p>
			<p class="MLP_hvezdicky ParaOverride-1">* * *</p>
			<p class="MLP_text_bez1radku ParaOverride-1">Marek cítil, že potřebuje o&#160;Kuklovi vědět víc, než sám dokáže vypátrat, proto jednoho dne zaklepal na dveře profesora Hrobaříka. Jeho pracovna připomínala archiv Národní knihovny, stěny byly od podlahy ke stropu zarovnané starými knihami, které vydávaly lehce omamný pach. Jenom pod oknem stálo místo knih kanape, kde Hrobařík sváděl studentky. Marek si vzpomněl, jak na židli, kam ho dnes profesor usadil, dělal před lety přijímací zkoušku. Tenkrát proti němu seděl Hrobařík, děkan fakulty a&#160;stará široká paní, která po celou dobu nepromluvila ani slovo a&#160;o&#160;níž se později dozvěděl, že bývala milenkou kritika Václava Černého. Tehdy v&#160;Hrobaříkově kabinetu, s&#160;pohledem upřeným na knihy a&#160;na kanape, si Marek umínil, že bude literárním vědcem.</p>
			<p class="MLP_text ParaOverride-1">Dnes se zeptal na Kuklu a&#160;jeho dcery a&#160;profesor se rozesmál.</p>
			<p class="MLP_text ParaOverride-1">„Takže vás ta včelka Mája taky dostala!“</p>
			<p class="MLP_text ParaOverride-1">„Cože?“</p>
			<p class="MLP_text ParaOverride-1">„Tady seděla, na téhle židli, asi před půl rokem,“ zubil se profesor. „Tvrdila, že je Kuklova pravnučka, a&#160;chtěla, abych jí našel nějaký deník.“</p>
			<p class="MLP_text ParaOverride-1">„Tvrdila? Vy myslíte, že… ona neni…“</p>
			<p class="MLP_text ParaOverride-1">„Neříkám tak ani tak, možné je všechno. Každopádně ta její historka je trochu přitažená za vlasy, nezdá se vám?“</p>
			<p class="MLP_text ParaOverride-1">Marek sklopil zrak a&#160;díval se do očí bustě Jaroslava Haška na profesorově stole. Přišlo mu, že i&#160;ta busta se mu vysmívá.</p>
			<p class="MLP_text ParaOverride-1">„Jak to?“ dostal ze sebe vzdorně.</p>
			<p class="MLP_text ParaOverride-1">„Tak hlavně, ta její představa, že v&#160;tom deníku najde nějakou bábinu diagnózu nebo co, je úplně mimo, protože Mája Kuklová byla zdravá jak řípa a&#160;bystřejší než my dva dohromady.“</p>
			<p class="MLP_text ParaOverride-1">„Jak to myslíte?“</p>
			<p class="MLP_text ParaOverride-1">„V&#160;roce 1930 byla souzená za zpronevěru, kolego, a&#160;do toho ústavu se nechala zavřít jenom kvůli tomu soudu. Ostatně jablko nepadlo daleko od stromu, Kuklu soudili za ty podvody se psy, ale o&#160;tom snad víte…“</p>
			<p class="MLP_text ParaOverride-1">„Vim,“ řekl Marek dutě.</p>
			<p class="MLP_text ParaOverride-1">„Mimochodem, vyprávěl mi kdysi Adolf Branald, že jednou do Českého literárního fondu přišly dvě starší paní, představily se jako Kuklovy dcery a&#160;že prý nemají peníze a&#160;jestli by od Fondu nemohly něco dostat. Tak to samozřejmě nemohly, a&#160;to bylo asi naposled, co někdo slyšel o&#160;Kuklově rodině.“</p>
			<p class="MLP_text ParaOverride-1">Marek si divoce kroutil vousy. „A&#160;jak si pak vysvětlujete ten dopis? Jak v&#160;něm Kukla nabádal rodinu, aby ten deník vydala…“</p>
			<p class="MLP_text ParaOverride-1">„A&#160;vy jste ten dopis viděl, kolego? Mně ta malá uličnice včelka Mája tvrdila, že ho četla kdysi v&#160;babiččině pozůstalosti, ale že už ho nemá. Jestli ten dopis vůbec kdy existoval, tak ho podle mě napsala Mája Kuklová Vepřeková a&#160;chtěla ho vypustit mezi lidi, aby vzbudila zájem o&#160;otcovu literární pozůstalost. Pak se ale rozhodla sepsat radši román, to bylo to <span class="MLP_znak_kurziva_11b">Město zatracenců</span>. Ne <span class="MLP_znak_kurziva_11b">ztracenců</span>, jak se uvádí ve slovnících. I&#160;když ani s&#160;tím románem, pokud vím, žádné velké terno neudělala. Nechcete cigaretu? Jste nějak zblednul.“</p>
			<p class="MLP_text ParaOverride-1">„Díky,“ Marek vytáhl z&#160;nabízené krabičky gauloisku, Hrobařík oběma připálil a&#160;pootevřel okno.</p>
			<p class="MLP_text ParaOverride-1">„A&#160;Mája… o&#160;tomhle všem ví?“</p>
			<p class="MLP_text ParaOverride-1">„Samozřejmě. Chvíli mi trvalo, než jsem na to všechno přišel, o&#160;tom soudu a&#160;tak, ono ostatně nebylo nepříjemné trávit s&#160;tou včelkou trochu víc času,“ Hrobařík mimoděk zabloudil pohledem ke kanapi a&#160;Markovi se do útrob zahryzly kyselé zuby žárlivosti. Napadlo ho, jestli by víc vydržela Haškova busta, nebo profesorova lebka, kdyby je srazil dohromady. Hrobařík si všiml Markova výrazu a&#160;rychle pokračoval. „No ale nakonec jsem jí musel říct, jak se věci mají, a&#160;tím naše… spolupráce skončila.“</p>
			<p class="MLP_text ParaOverride-1">Marek típl cigaretu do popelníku tak prudce, že si narazil ukazováček.</p>
			<p class="MLP_text ParaOverride-1">„Jak na to reagovala?“</p>
			<p class="MLP_text ParaOverride-1">Hrobařík se nejistě usmál a&#160;popotáhl Haškovu bustu směrem k&#160;sobě.</p>
			<p class="MLP_text ParaOverride-1">„Začala se mi tu řezat. Tak jsem ji vyhodil.“</p>
			<p class="MLP_text_bez1radku_-12-0- ParaOverride-1">Marek věděl, že o&#160;rozhovoru s&#160;Hrobaříkem se před Májou nesmí zmínit, depresemi a&#160;sebepoškozováním odpovídala i&#160;na mnohem menší rozrušení. S&#160;profesorovými závěry se očividně odmítala smířit, jinak by Marka nežádala o&#160;pomoc. Marek Hrobaříkově verzi věřil, ale tím spíš bylo nutné pokračovat v&#160;pátrání, které Máje dodávalo potřebný optimismus a&#160;vyhlídku jakéhosi hlubšího smyslu. Májina nemoc se podle jejích vlastních slov nedá úplně vyléčit, ale Marek věřil, že hledání Kuklova deníku&#160;– nebo jakákoli jiná činnost, která by ji naplňovala&#160;– jí může přinést aspoň úlevu. A&#160;posílit závislost na Markovi, pochopitelně. Nejlepší by bylo prozkoumávat pražské podzemí; začít třeba petřínskými štolami a&#160;skončit klidně jeskyněmi za Prahou, tím můžou strávit přinejmenším rok. A&#160;kdyby Máje začala docházet trpělivost, vytáhl by Marek svůj trumf&#160;– za­vedl by ji do chodby pod Krannerovou kašnou a&#160;udělal z&#160;ní objevitelku Kuklova literárního kšaftu.</p>
			<p class="MLP_text_bez1radku_-12-0- ParaOverride-1">Stalo se to ale dřív, než čekal.</p>
			<p class="MLP_text_bez1radku_-12-0- ParaOverride-1">„Chci se milovat,“ sáhla mu jednou na poklopec, zatímco si volnou rukou otírala slzy.</p>
			<p class="MLP_text ParaOverride-1">Marek souhlasil, i&#160;když původně myslel spíš na šukání.</p>
			<p class="MLP_text ParaOverride-1">Přitom ale vzdychla: „Udělej mi dítě.“</p>
			<p class="MLP_text ParaOverride-1">„Cože?“</p>
			<p class="MLP_text ParaOverride-1">Zopakovala to a&#160;pevně ho obemkla nohama. Skoro jí musel vyhovět, ale nakonec se dokázal včas vyprostit. „To přece&#160;– nejde jenom tak&#160;–“ usedl na kraj postele, zády k&#160;ní.</p>
			<p class="MLP_text ParaOverride-1">Znovu se rozplakala, ale tentokrát v&#160;těch vzlycích zaslechl nebezpečný tón. Než se stačil otočit, prosmýkla se kolem něj, shrábla z&#160;nočního stolku plato prášků a&#160;vletěla do koupelny. Skočil po ní, ale byla rychlejší, takže narazil do zamčených dveří.</p>
			<p class="MLP_text ParaOverride-1">„Co chceš dělat?!“ lomcoval klikou.</p>
			<p class="MLP_text ParaOverride-1">„Nechci tu bejt! Nemám nic! Nikoho! Jsi hnusnej!“ ozývalo se zevnitř.</p>
			<p class="MLP_text ParaOverride-1">Utěšoval ji, prosil, kliku utrhl, ale odezva byla jenom loupání pilulí z&#160;platíčka a&#160;voda z&#160;kohoutku na zapití. Zkusil dveře vyrazit, jak to znal z&#160;filmů, ale otvíraly se směrem ven, takže nepovolily. Popadl její telefon a&#160;v&#160;seznamu našel kontakt pojmenovaný „doktorka“.</p>
			<p class="MLP_text ParaOverride-1">„Jaké prášky?“ zeptala se Májina psychiatrička klidně, když na ni vykřičel drama posledních minut.</p>
			<p class="MLP_text ParaOverride-1">„No&#160;– ty&#160;– co dostala na víkend&#160;–“ vyrážel ze sebe Marek.</p>
			<p class="MLP_text ParaOverride-1">„Ty jí nic neudělají, akorát jí bude trochu blbě,“ řekla doktorka. „Nedáváme pacientům na víkend léky v&#160;nebezpečném množství, nejsme blázni. Možná bude zvracet, můžete jí pak udělat kafe.“</p>
			<p class="MLP_text ParaOverride-1">Marek poděkoval, položil telefon a&#160;pocítil, že mu srdce zase začalo pracovat.</p>
			<p class="MLP_text ParaOverride-1">Po chvíli Mája vyvrávorala z&#160;koupelny a&#160;padla Markovi do náruče.</p>
			<p class="MLP_text ParaOverride-1">Pochopil, že na prozkoumávání petřínských štol a&#160;jeskyň za Prahou není čas. Mája musí dostat Kuklův deník hned.</p>
			<p class="MLP_hvezdicky ParaOverride-1">* * *</p>
			<p class="MLP_text_bez1radku_-I- ParaOverride-1">… Byla půlnoc, čirá tma a&#160;krutý, třeskutý mráz…! V&#160;pražských ulicích bylo smutno a&#160;pusto. Poslední vagóny elektrických drah odjely do remíz, s&#160;okny zamrzlými až do běla. Sem tam mihl se člověk s&#160;ohrnutým límcem kabátu, lampář, zhasínající světla v&#160;ulici, nebo strážník, který přešlapuje a&#160;dýchá do zkřehlých rukou!</p>
			<p class="MLP_text_-I- ParaOverride-1">Praha spala…</p>
			<p class="MLP_text_-I- ParaOverride-1">Jen v&#160;ozářených oknech nočních tančíren to víří a&#160;kypí… vzduch je pln dýmu, hudby a&#160;zpěvu, pln reje divokých tanečníků tanga a&#160;šlapáku, pitvorného křepčení temné Prahy, výskání i&#160;dupotu a&#160;ryčných i&#160;zase tlumených tónů, až vše splyne v&#160;jediný šum, podobný hučení dalekých vod.</p>
			<p class="MLP_text ParaOverride-1">Takhle Kukla popisuje ústy básníka Bohdana Kaminského noc, v&#160;níž se má odehrát napínavá honička labyrintem podzemních chodeb, děj jeho <span class="MLP_znak_kurziva_11b">Podzemní Prahy</span>. Ovšem vzhledem k&#160;tomu, že v&#160;jiné pasáži Kukla umisťuje svůj příběh do poloviny října, zdálo se Markovi líčení „třeskutého mrazu“ poněkud přehnané&#160;– Kukla zřejmě chtěl jenom využít existujícího Kaminského textu (popisujícího jakousi policejní „razzii“ v&#160;lokálech pražské galerky), a&#160;tak bezstarostně spojil dohromady dvě roční období. Proto se Marek cítil oprávněn použít tutéž pasáž na úvod vlastní výpravy do pražského podzemí&#160;– která se měla odehrát 9. května, kdy v&#160;Praze už dávno vládlo jaro, a&#160;nikdo si nedýchal do dlaní.</p>
			<p class="MLP_text ParaOverride-1">Přesto, když se s&#160;Májou ráno v&#160;jeho garsonce chystali na společný sestup do podzemí, vzali si zimní bundy, protože teplota ve štolách se i&#160;v&#160;květnu blíží těm, které zachytil básník Kaminský, kdy <span class="MLP_znak_kurziva_11b">chodec marně brání se cvakání zubů, i&#160;bezmocnému chvění celého těla</span>.</p>
			<p class="MLP_text ParaOverride-1">Mája&#160;se těšila s&#160;dětskou upřímností a&#160;na nedávné předávkování prášky zřejmě nadobro zapomněla. Kontrolovala funkčnost čelovek i&#160;zásobu náhradních baterií a&#160;nahlížela do Kuklova plánu podzemních chodeb.</p>
			<p class="MLP_text ParaOverride-1">„To je stejně úžasný, že ten deník může být vlastně pár kroků odsud, že celou dobu chodíme skoro po něm!“</p>
			<p class="MLP_text ParaOverride-1">„Úžasná náhoda,“ přikyvoval Marek.</p>
			<p class="MLP_text_bez1radku_-12-0- ParaOverride-1">Divadelní ulice vede souběžně se Smetanovým nábřežím, ale asi dva metry pod jeho úrovní, takže park, který je v&#160;sevření těchto dvou cest a&#160;v&#160;jehož středu se tyčí Krannerova kašna, musel být na „divadelní“ straně postaven na kamenném valu, aby zůstal s&#160;nábřežím v&#160;jedné rovině. Tak vznikl pod povrchem parku podzemní prostor, kam lze z&#160;Divadelní ulice poměrně pohodlně vstoupit.</p>
			<p class="MLP_text ParaOverride-1">Marek s&#160;Májou došli k&#160;zídce porostlé břečťanem, podpírající zadní část parku. Marek odemkl litinovou mříž a&#160;potom i&#160;malá dřevěná dvířka, v&#160;jejichž rozích si od jeho minulé návštěvy stihli pavouci znovu uplést sítě, aby vrátili vchodu do podzemí patřičnou atmosféru. Marek se opřel do dřeva, které se zaskřípěním povolilo, a&#160;ze šachty se vyřinula tma s&#160;mrazivým dechem městských útrob. Marek se naposledy rozhlédl po ulici, jestli je nesleduje nějaký zvědavec. Zazdálo se mu, že na rohu ulice se mihl povědomý stín, ale když zamrkal, aby z&#160;očí vyhnal mžitky ze srážky jarního slunce a&#160;ledové tmy, byla Divadelní už zase liduprázdná. Marek s&#160;Májou rozsvítili čelovky a&#160;po čtyřech, nohama napřed, se vsoukali do podzemní Prahy.</p>
			<p class="MLP_text ParaOverride-1">Šachta byla na rozdíl od vchodu dostatečně prostorná. Nejistě našlapovali v&#160;kruzích světla a&#160;ze začátku se radši přidržovali plynového potrubí podél stěn, jako by to byla nit natažená ze světa lidí. Vydechovali obláčky páry a&#160;skrz ně nejistě sledovali drobné pohyby před sebou&#160;– to ze světla prchali vyplašení potkani. Mája objevila na jednom kamenném kvádru nápis <span class="MLP_znak_kurziva_11b">Vzdejte se všech nadějí, kdož sem sestupujete! </span>Byl to citát z&#160;Dantova <span class="MLP_znak_kurziva_11b">Pekla</span>, jímž podle Kukly zdobili vstupy do podzemí „inteligentní proletáři“.</p>
			<p class="MLP_text ParaOverride-1">„Musíme prohledat větrací šachty,“ šeptal Marek, protože šepot se tady dole zdál být jediným patřičným způsobem hovoru. „Jestli Kukla deník někde schoval, tak jedině tam.“ Vzpomněl si, jak když byl malý, jezdili s&#160;rodiči na houby a&#160;oni ho vedli stejným způsobem. „Tady někde cejtim houbu,“ větřil táta, když předtím nenápadně lokalizoval hříbek, „podívej se tajdle k&#160;tomu stromu, jestli tam náhodou něco nebude.“ Marek se musel usmát, když teď Mája nakukovala vzhůru do všech vyzáblých proužků světla, které větracími otvory do šachty pronikaly. Přemýšlel, do kterého z&#160;nich vlastně deník strčil; nemělo by to už být daleko.</p>
			<p class="MLP_text ParaOverride-1">Vtom skříply dveře. Marek s&#160;Májou sebou trhli.</p>
			<p class="MLP_text ParaOverride-1">„Někdo tu je,“ vydechla v&#160;obláčku páry.</p>
			<p class="MLP_text ParaOverride-1">„Blbost,“ vypustil vlastní obláček, „jenom sem nezamknul, tak se do dveří opřel vítr.“</p>
			<p class="MLP_text ParaOverride-1">Mája se trochu upokojila, ale od té chvíle už nepouštěla Markovu ruku.</p>
			<p class="MLP_text ParaOverride-1">Před nimi se ozývalo hučení, blížili se k&#160;čerpadlu vedoucímu vodu do kašny. Tady někde už to musí být, dál než k&#160;čerpadlu Marek minule nedošel. Hukot sílil a&#160;zanedlouho ve světle čelovek rozeznali obrysy trubek a&#160;nádrží. Byli pod kašnou. Mája si všimla, že jeden z&#160;větracích průduchů vrhá světlo ještě slabší než ostatní, a&#160;přiskočila k&#160;němu. Marek se dmul pýchou spokojeného otce. Strčila ruku do otvoru. „Něco tam je, ale nemůžu na to pořádně došáhnout,“ zapomněla šeptat a&#160;její hlas najednou naplnil celou chodbu. „Pojď mě vysadit.“ Přispěchal jí na pomoc a&#160;za chvíli už Mája z&#160;větrací šachty vypáčila zrezivělou plechovku od kávy.</p>
			<p class="MLP_text ParaOverride-1">Klekla si na zem a&#160;v&#160;prokřehlých dlaních držela svůj dárek, jako by čerpadlo vedle ní bylo jakýmsi industriálním vánočním stromkem. Když se jí podařilo vypáčit víko, vsunula ruku do plechovky a&#160;třesoucími se prsty vytáhla sešit se skoro nečitelným nadpisem <span class="MLP_znak_kurziva_11b">Karel Ladislav Kukla, spisovatel Neznámé Prahy, 1930</span>.</p>
			<p class="MLP_text ParaOverride-1">„To snad&#160;– my jsme&#160;– opravdu&#160;–“ Mája vypouštěla slova na obláčcích dechu a&#160;Marek si přál na ty obláčky usednout a&#160;stoupat větrací šachtou až nad sto věží. Připadal si jako Stvořitel a&#160;bylo mu, jako by se celé podzemí najednou zalilo světlem. Trvalo mu pár okamžiků, než si uvědomil, že se mu to nezdá, a&#160;otočil se. Do očí se mu zabodla čelovka, obteklá siluetou.</p>
			<p class="MLP_text ParaOverride-1">„Ten deník chci,“ řekl obrys hlasem knihovnice Vladany.</p>
			<p id="_idParaDest-23" class="MLP_uroven3_nadpis ParaOverride-1">VI.</p>
			<p class="MLP_text_bez1radku ParaOverride-1">Zdeněk seděl na baru, před sebou dvojku rulandského, četl obtahy příštího vydání a&#160;vpisoval do článků korekturní značky. Na třetí stránce byla otištěná ukázka z&#160;<span class="MLP_znak_kurziva_11b">Kuklova klanu</span>. Marek si sedl na vedlejší stoličku, barmanka před něj postavila kozla a&#160;vrátila se k&#160;umývání sklenic.</p>
			<p class="MLP_text ParaOverride-1">„Včera sem čet na střídačku Nietzscheho a&#160;Dostojevskýho,“ řekl Zdeněk a&#160;odložil obtahy.</p>
			<p class="MLP_text ParaOverride-1">„A?“</p>
			<p class="MLP_text ParaOverride-1">„Srovnával sem jejich přístupy ke světu. Nedávalo to smysl.“</p>
			<p class="MLP_text ParaOverride-1">„To mě mrzí.“</p>
			<p class="MLP_text ParaOverride-1">„Svět nedává smysl,“ vzdychl Zdeněk a&#160;odešel na záchod.</p>
			<p class="MLP_text ParaOverride-1">Marek se podíval na barmanku, ta mu beze slova ukázala šest prstů a&#160;Marek uznale kývl hlavou.</p>
			<p class="MLP_text ParaOverride-1">„Víš, proč Nietzsche zešílel?“ řekl Zdeněk, když se vrátil.</p>
			<p class="MLP_text ParaOverride-1">„Protože měl syfilis?“&#160;</p>
			<p class="MLP_text ParaOverride-1">„To taky. Ale definitivně zešílel, když viděl vozku, jak brutálně bičuje koně. A&#160;stejnej motiv bičování koně najdeš ve <span class="MLP_znak_kurziva_11b">Zločinu a&#160;trestu</span>. Jedinej průnik Nietzscheho a&#160;Dostojevskýho je v&#160;šílenství!“</p>
			<p class="MLP_text ParaOverride-1">„Hm,“ odpověděl Marek.</p>
			<p class="MLP_text ParaOverride-1">„Dneska ráno sem měl pocit, že zešílim,“ začal zase Zdeněk. „Víš, co to znamená?“</p>
			<p class="MLP_text ParaOverride-1">„Že asi potřebuješ ženskou.“</p>
			<p class="MLP_text ParaOverride-1">„Asi jo,“ přikývl Zdeněk.</p>
			<p class="MLP_text ParaOverride-1">Chvíli pili mlčky.</p>
			<p class="MLP_text ParaOverride-1">Barmanka Zdeňkovi dolila víno a&#160;sáhla i&#160;po Markově půllitru.</p>
			<p class="MLP_text ParaOverride-1">„Já zaplatim,“ řekl Marek. „Musim jít psát, teď je to napínavý.“</p>
			<p class="MLP_hvezdicky ParaOverride-1">* * *</p>
			<p class="MLP_text_bez1radku ParaOverride-1">Když si Marek zvykl na příliv bodavého světla, zjistil, že na ně Vladana míří puškou. Byla to stejná zbraň, kterou viděl u&#160;ní v&#160;kanceláři při první návštěvě Sedlčan. Vzpomněl si na zákon čechovovského dramatu, že když se v&#160;úvodu hry na scéně objeví puška, musí se z&#160;ní na konci hry vystřelit. Kéž by ho to napadlo dřív.</p>
			<p class="MLP_text ParaOverride-1">Mája vstala, deník si přitiskla na prsa a&#160;postavila se vedle Marka.</p>
			<p class="MLP_text ParaOverride-1">„Ty seš od babičky Kristiny, že jo,“ řekla.</p>
			<p class="MLP_text ParaOverride-1">„A&#160;ty od Marie,“ přikývla Vladana. „Dojemný shledání, viď, můžem někdy zajít na čaj nebo na panáka, jestli se odsud teda dostanete, ale teď mi dej ten deník.“</p>
			<p class="MLP_text ParaOverride-1">„Přece bys tady nestřílela, dyť je tu všude plyn!“ Marek poklepal na potrubí.</p>
			<p class="MLP_text ParaOverride-1">„Vy si tykáte?“ obrátila se k&#160;němu Mája.</p>
			<p class="MLP_text ParaOverride-1">„Neboj, dám pozor,“ ušklíbla se Vladana a&#160;odjistila pušku.</p>
			<p class="MLP_text ParaOverride-1">„Ten deník je podvrh, napsal sem ho sám!“ vykřikl Marek zoufale. „Nečetlas <span class="MLP_znak_kurziva_11b">Foucaultovo kyvadlo</span>?!“</p>
			<p class="MLP_text ParaOverride-1">„Dobrej pokus,“ řekla Vladana a&#160;namířila mu hlavní do obličeje.</p>
			<p class="MLP_text ParaOverride-1">Mája si stoupla před něj.</p>
			<p class="MLP_text ParaOverride-1">„Jestli ho chceš, tak si pro něj pojď.“</p>
			<p class="MLP_text ParaOverride-1">Marek si nebyl jistý, jestli mluví o&#160;něm, nebo o&#160;deníku.</p>
			<p class="MLP_text ParaOverride-1">„Jako že bysme si daly zápas v&#160;bahně?“ Vladana podrážkou rozhrnula mazlavou špínu na zemi. „Až někdy příště, kotě, teď mi tu knížku bleskově dáš, nebo si ji vezmu sama, až bude po vás.“</p>
			<p class="MLP_text ParaOverride-1">Marek pochopil, že se pořád mluví o&#160;deníku.</p>
			<p class="MLP_text ParaOverride-1">„Proč ho tolik chceš?“ snažil se Vladanu rozptýlit. „Mája Kuklová nebyla tvoje babička, její diagnóza ti může bejt ukradená.“</p>
			<p class="MLP_text ParaOverride-1">„Jaká diagnóza?“ vyhrkla skoro pobaveně. „Mája Kuklová byla zdravá jak řípa. Tohle ti ta tvoje včelka nakecala?“</p>
			<p class="MLP_text ParaOverride-1">„Budeš střílet, nebo mluvit?“ přerušila ji Mája.</p>
			<p class="MLP_text ParaOverride-1">Vladana se zasmála. „Takže on o&#160;pokladu vůbec neví! To mě podrž.“</p>
			<p class="MLP_text ParaOverride-1">„O&#160;jakym pokladu?!“ vyrazil ze sebe Marek.</p>
			<p class="MLP_text ParaOverride-1">Vtom z&#160;čerpadla něco seskočilo a&#160;dopadlo přímo do průniku světelných kuželů. Osleple to mžouralo vzhůru. Byl to velký starý potkan, který spal na čerpacím bubnu, a&#160;teď ho probudily lidské hlasy.</p>
			<p class="MLP_text ParaOverride-1">„Ježiš fuj!“ Vladana uskočila a&#160;pudově namířila na zvíře pušku.</p>
			<p class="MLP_text ParaOverride-1">Teď byla ta chvíle. Marek popadl Máju za ruku a&#160;odtáhl ji za čerpadlo. Vladana po nich vystřelila, rána se nesla šachtou jako hromobití, ale kulka neškodně pleskla o&#160;plech. Marek s&#160;Májou utíkali chodbou dál.</p>
			<p class="MLP_text ParaOverride-1">„Kam běžíme?“</p>
			<p class="MLP_text ParaOverride-1">„Nevim, tady sem ještě nebyl,“ funěl Marek.</p>
			<p class="MLP_text ParaOverride-1">„A&#160;tam předtím jsi byl?“</p>
			<p class="MLP_text ParaOverride-1">„Eee&#160;– jenom prstem po mapě. Nechceš jí hodit ten deník? Třeba nás pak nechá.“</p>
			<p class="MLP_text ParaOverride-1">„Ani za nic!“ vyhrkla Mája.</p>
			<p class="MLP_text ParaOverride-1">„Je to podvrh, napsal sem ho sám!“</p>
			<p class="MLP_text ParaOverride-1">„Dobrej pokus.“</p>
			<p class="MLP_text ParaOverride-1">Chodbou zaduněl další výstřel a&#160;kulka vyrvala hrst kamenné drti nad jejich hlavami.</p>
			<p class="MLP_text ParaOverride-1">Markovi se vybavila scéna z&#160;<span class="MLP_znak_kurziva_11b">Podzemní Prahy</span>: <span class="MLP_znak_kurziva_11b">Pak padla salva výstřelů a&#160;několik kulí z&#160;ručnic zasvištělo uprchlíkům nad hlavami i&#160;zarylo se do stěn kolem nich… Jedna z&#160;nich strhla Pexovi štítek čapky a&#160;dotknuvši se lehce jeho skrání, zranila jej do krvava. Snoubenka vykřikla hrůzou, ale statečný muž setřel si klidně rukávem krev vytrysknuvší mu přes obličej, obvázal chvatně ránu šátkem a&#160;zrychlil běh, zamumlav tiše: „Mlč, bláhová! Není to nic… Pouhé škrábnutí! Má tvrdá česká lebka je jak z&#160;ocele…“</span></p>
			<p class="MLP_text ParaOverride-1">Marek si Pexova slova opakoval, kdyby je musel použít. Zatím dorazili na rozcestí&#160;– jedna chodba vedla rovně, druhá odbočovala doleva.</p>
			<p class="MLP_text ParaOverride-1">„Takhle to podle plánku vůbec nemá bejt,“ vydechl Marek.</p>
			<p class="MLP_text ParaOverride-1">„Rovně to bude k&#160;řece, tam to bude slepý. Musíme doleva,“ rozhodla Mája.</p>
			<p class="MLP_text ParaOverride-1">Než zabočili, hodil ještě Marek do druhé chodby svůj kapesník, jak to znal z&#160;<span class="MLP_znak_kurziva_11b">Podzemní Prahy</span>, aby pronásledovatelku zmátl. Mája obrátila oči v&#160;sloup.</p>
			<p class="MLP_text_bez1radku_-12-0- ParaOverride-1">Běželi, chodba se stáčela zpátky k&#160;Divadelní ulici a&#160;prostor kolem nich se začal měnit, vzdušnou a&#160;přesně vyrýsovanou šachtu z&#160;druhé poloviny 19. století nahrazovala užší, křivá chodbička s&#160;nepravidelně vsazenými opukovými kameny. Museli se předklonit, nakonec lezli skoro po čtyřech. Z&#160;dálky za sebou slyšeli Vladaniny výkřiky a&#160;občasné výstřely, zřejmě narážela na potkaní rodinky, rozrušené nenadálými otřesy.</p>
			<p class="MLP_text ParaOverride-1">„Neměli bysme jí jít pomoct nebo tak něco?“ řekl Marek zadýchaně.</p>
			<p class="MLP_text ParaOverride-1">„Zbláznil ses? Jak to, že si vlastně tykáte?“</p>
			<p class="MLP_text ParaOverride-1">„O&#160;jakym pokladu to mluvila?“</p>
			<p class="MLP_text ParaOverride-1">Doplazili se až do klenuté místnosti, kde se konečně mohli postavit. Hned je na zádech začal studit pot. Okénky u&#160;stropu k&#160;nim dopadal <span class="MLP_znak_kurziva_11b">sporý pasvit světla</span>, jak by napsal Kukla. Rozhlédli se kolem sebe a&#160;ve sklípcích vysekaných do zdí uviděli zbytky náhrobků snad ještě z&#160;lucemburských dob.</p>
			<p class="MLP_text ParaOverride-1">Museli být pod rotundou svatého Kříže. Pražské pověsti tomuto kostelu připisovaly rozsáhlé podzemní katakomby s&#160;ukrytým pokladem, což zřejmě pramenilo z&#160;toho, že se poblíž rotundy našel knížecí denár z&#160;11. století. Měla snad Vladana na mysli tohle? V&#160;tu chvíli ale Marka s&#160;Májou ani nenapadlo pátrat po džbánech stříbrných mincí, chtěli se hlavně dostat pryč. Zatuchlý vzduch v&#160;kryptě nutil ke kýchání a&#160;Marek zalitoval, že svůj kapesník obětoval válečné lsti. Vystoupali po kamenných stupních ke dveřím, které ale našli zamčené.</p>
			<p class="MLP_text ParaOverride-1">„Musíme je vyrazit, jinak se ven nedostanem,“ rozhodla Mája.</p>
			<p class="MLP_text ParaOverride-1">„Tak na tři,“ snažil se Marek přebrat iniciativu, jak se na reka s&#160;lebkou z&#160;české ocele sluší. „Jedna… dva…“</p>
			<p class="MLP_text ParaOverride-1">A&#160;vtom to přišlo.</p>
			<p class="MLP_text ParaOverride-1">Uslyšeli výstřel a&#160;spolu s&#160;ním přišla apokalypsa, kterou by Kukla popsal asi takhle: <span class="MLP_znak_kurziva_11b">Ozval se v&#160;pozadí štoly hrozný výbuch, podobný dělové ráně, a&#160;po něm vzápětí šum a&#160;jek jako z&#160;vodopádu</span>… Do krypty se vehnala jedovatá vichřice, náhrobky se rozletěly s&#160;lehkostí poštovních známek a&#160;tlaková vlna narazila Marka s&#160;Májou na dveře, které naštěstí povolily a&#160;vpustily je spolu s&#160;oblakem suti do presbytáře.</p>
			<p class="MLP_text ParaOverride-1">Vladaně se povedlo zasáhnout plynové potrubí a&#160;Marek s&#160;Májou dopadli na kamennou podlahu apsidy, kryli si hlavy rukama a&#160;kolem nich pršelo kamení jak roj meteoritů.</p>
			<p class="MLP_text_bez1radku_-12-0- ParaOverride-1">Konečně se smršť přehnala a&#160;pražské útroby se začaly pomalu uklidňovat. Ozývalo se slábnoucí dunění, jako když odchází bouřka. Marek nejistě zvedl hlavu a&#160;rozkašlal se. Po rotundě vířil kamenný prach a&#160;vymlácenými okny se mísil s&#160;kouřem zvenčí. <span class="MLP_znak_kurziva_11b">S&#160;kouřem?</span> překvapilo Marka. Mája taky vzhlédla. Leželi pod oltářem, který pochytal většinu letících kamenů, takže vyvázli jen s&#160;modřinami. Vedle nich na zemi ležel obraz <span class="MLP_znak_kurziva_11b">Zvěstování Páně</span>.</p>
			<p class="MLP_text ParaOverride-1">„Ty jsi s&#160;ní spal, že jo,“ řekla Mája ve chvíli, kdy Marek řekl: „Ty sis to s&#160;tou nemocnou babičkou vymyslela.“</p>
			<p class="MLP_text ParaOverride-1">Oba pak předstírali, že mají ještě zalehlé uši.</p>
			<p class="MLP_text ParaOverride-1">K&#160;východu šli vratkým krokem, jako by hlavní loď kostela plula po moři, a&#160;z&#160;prachu zatím vystupovaly obrysy gotických maleb.</p>
			<p class="MLP_text_bez1radku_-12-0- ParaOverride-1">Venku je čekala druhá rána. Zírali na trosky města, na chodníky pokryté sklem z&#160;vytlučených oken a&#160;na mraky těžkého kouře, které neochotně klesaly na zem. Ve vzduchu byl cítit plyn. Zkáza se z&#160;podzemních chodeb rozšířila přes sklepy domů do celé Divadelní ulice. Otřesení chodci se potáceli pryč od místa výbuchu, někteří se drželi za hlavu. Kdosi mluvil o&#160;terorismu, a&#160;že prý to zasáhlo i&#160;Národní divadlo.</p>
			<p class="MLP_text ParaOverride-1">Opřeli se o&#160;ozdobný plůtek, navržený kdysi Josefem Mánesem, a&#160;připadali si jako v&#160;televizních záběrech z&#160;nějaké blízkovýchodní války. Z&#160;hospody U&#160;Ducha vyšli Zdeněk s&#160;barmankou. Ona nevěřícně plakala, on ji držel kolem ramen.</p>
			<p class="MLP_text ParaOverride-1">„Takovou kocovinu sem ještě nezažil,“ zabručel. „Co se to děje?“</p>
			<p class="MLP_text ParaOverride-1">„Vybouch plyn,“ řekl Marek.</p>
			<p class="MLP_text ParaOverride-1">„Je někdo mrtvej?“ vzhlédla barmanka.</p>
			<p class="MLP_text ParaOverride-1">„Minimálně jeden člověk,“ Marek s&#160;Májou sklopili zrak.</p>
			<p class="MLP_text ParaOverride-1">Barmanka se pevně přitiskla ke Zdeňkovi.</p>
			<p class="MLP_text ParaOverride-1">„Pomůžeš mi stáhnout roletu?“ špitla potom. „Musim zavolat šéfovi.“</p>
			<p class="MLP_text_bez1radku_-12-0- ParaOverride-1">Marek s&#160;Májou osaměli a&#160;nedívali se jeden druhému do očí.</p>
			<p class="MLP_text ParaOverride-1">„Kde máš deník?“ zeptal se jí.</p>
			<p class="MLP_text ParaOverride-1">„Zůstal dole.“</p>
			<p class="MLP_text ParaOverride-1">„To mě mrzí,“ zaradoval se. Čím dál míň rozuměl tomu, co se kolem něj děje, ale těšilo ho aspoň, že nikdo nezjistí, že Kuklův deník je podvrh.</p>
			<p class="MLP_text ParaOverride-1">„Je to podvrh, viď. Tys tam dole výjimečně nekecal,“ řekla najednou.</p>
			<p class="MLP_text ParaOverride-1">„Proč myslíš?“ uhnul pohledem, odzbrojený tak náhlým útokem.</p>
			<p class="MLP_text ParaOverride-1">„Nějak mi to teď celý dochází. Ty náhody kolem toho našeho objevu, i&#160;jak se o&#160;tom dověděli až v&#160;Sedlčanech.“ Poprvé mu přišla dospělá a&#160;duševně vyrovnaná. Nelíbilo se mu to. „Nemusel ses namáhat a&#160;zbořit kvůli mně půl Prahy, zvlášť když ani nevíš, o&#160;co jde.“</p>
			<p class="MLP_text ParaOverride-1">„A&#160;o&#160;co teda de?!“ vyjel na ni. „Já to dělal pro tebe&#160;– pro nás!“</p>
			<p class="MLP_text ParaOverride-1">„Spíš pro sebe. Nebo jsi měl v&#160;plánu kvůli mně ošukat všechny moje příbuzný? Jsi stejnej jako ten Hrobařík.“</p>
			<p class="MLP_text ParaOverride-1">Marek si vybavil bustu na profesorově stole a&#160;zatoužil mít ji po ruce. Udeřil na Máju aspoň otázkou.</p>
			<p class="MLP_text ParaOverride-1">„Tos to celý dělala kvůli nějakýmu pokladu?! Sis trochu spletla století, ne?“</p>
			<p class="MLP_text ParaOverride-1">„Možná že v&#160;jiným století by se žilo líp,“ odsekla a&#160;Marek si připomněl starobylý styl jejích e-mailů. Bylo mu jí líto. Její sebepoškozování i&#160;touha po dítěti nesouvisely s&#160;ním, jenom se snažila vysmeknout z&#160;posedlosti Kuklovým „pokladem“, ať už to slovo označovalo cokoli. Třeba ji dnešní zážitek vyléčí líp než terapie s&#160;žiletkou. Mája se otočila a&#160;vyšla směrem k&#160;nábřeží.</p>
			<p class="MLP_text ParaOverride-1">„Kam jdeš?“ chytil ji za rukáv.</p>
			<p class="MLP_text ParaOverride-1">Vyklouzla ze zaprášené bundy jako motýl z&#160;kukly a&#160;naposled mu byla krásná. Pak beze slova zmizela v&#160;kouři a&#160;Marek už ji nikdy neviděl.</p>
			<p class="MLP_text ParaOverride-1">Zamířil ke svojí garsonce. Když došel do Divadelní ulice, zjistil, že v&#160;jeho domě se propadlo několik stropů a&#160;z&#160;bytů jsou rozvaliny; ale nezdálo se, že by byl někdo zraněný. Pod nohama mu skřípalo sklo a&#160;nad hlavou kroužil policejní vrtulník jako obří všetečná vážka.</p>
			<p class="MLP_hvezdicky ParaOverride-1">* * *</p>
			<p class="MLP_text_bez1radku ParaOverride-1">Od výbuchu v&#160;Divadelní ulici uplynulo několik měsíců.</p>
			<p class="MLP_text ParaOverride-1">Zdeněk seděl u&#160;Ducha, před sebou dvojku rulandského a&#160;na chytrém telefonu hledal letenky v&#160;akci. Barmanka Kristýna myla sklenice a&#160;usmívala se.</p>
			<p class="MLP_text ParaOverride-1">„Tak kam nakonec jedete?“ zeptal se Marek, když usedl na stoličku vedle Zdeňka.</p>
			<p class="MLP_text ParaOverride-1">„Do Itálie, za sluníčkem,“ řekla Kristýna a&#160;sklenice jí zvonily v&#160;rukou.</p>
			<p class="MLP_text ParaOverride-1">„Do Gorície, za Václavem Bělohradskym,“&#160;upřesnil Zdeněk.</p>
			<p class="MLP_text ParaOverride-1">Kristýna mu dolila víno a&#160;před Marka postavila kozla.</p>
			<p class="MLP_text ParaOverride-1">Zdeněk odložil telefon a&#160;řekl: „Přemejšlel sem o&#160;Kuklovi. Ono to vlastně neni moc romaneto, když se tam ty záhady nevysvětlej. Nakonec ani nevíme, proč ty tvoje holky ten deník tak moc chtěly, co byl ten <span class="MLP_znak_kurziva_11b">poklad</span> a&#160;jestli vlastně Kukla nějakej deník vůbec sepsal. Na to, jak dáváš celou dobu najevo, co všechno si můžeš nakonstruovat, včetně vampýrky, která umí vařit, tak tam nakonec zůstává nějak moc otázek.“</p>
			<p class="MLP_text ParaOverride-1">„Proto ti jdu ukázat tohle,“ Marek vytáhl z&#160;batohu desky a&#160;z&#160;nich okopírovaný papír. „Našel sem to v&#160;Památníku národního písem­nictví v&#160;Arbesově osobnim fondu. Prej to vykopali nějaký nadšenci, když hledali za Malvazinkama poklad ze <span class="MLP_znak_kurziva_11b">Svatýho Xaveria</span>. Bylo to v&#160;plechovce od kafe, ta je mimochodem v&#160;Památníku taky.“</p>
			<p class="MLP_text_-0-12- ParaOverride-1">Kristýna se naklonila přes bar a&#160;Zdeněk natočil papír, aby do něj viděla i&#160;ona. Chvíli trvalo, než se zorientovali v&#160;drobném písmu, ze kterého jenom iniciály vyčnívaly určitou rozmáchlostí.</p>
			<p class="MLP_dopis_bez1radku_-I-">Slovutný mistře a&#160;vzácný příteli!</p>
			<p class="MLP_dopis_bez1radku_-I-">Kšaft tento svůj sepisuju jakožto poklonu Vám, věhlasnému nebožtíku naší země, jenž usnuv na hřbitůvku malvazinském, sní svůj věčný sen. S&#160;Vámi obcoval jsem před léty ve výboru pro literaturu a&#160;journalistiku na Všeobecné zemské výstavě, když jméno K. L. Kukla zářilo na pražském nebi jak létavice! A&#160;Vy jste svými dobrodružnými romanety rozžal ve mně již v&#160;jinošském věku plamen spisovatelství. „Až budeš mít syna nebo dceru, nepřekážej jim nikdy&#160;– slyšíš?&#160;– nikdy!“ vece umírající stařec ve slovutné Vaší práci Svatý Xaverius. Kmet tento touží na smrtelném svém loži po tom, by se potomstvo jeho neminulo cílem života. I&#160;skryje myšlénku svou do obrazu zpodobňujícího Xaveriovo umírání. „Kdo dovede třeba po léta dlíti před obrazem tím, kdo upne veškerou svou mysl na obraz, aby tajemství v&#160;obrazu skryté vypátral, a&#160;komu se podaří tajemství to vypátrati, nemůže zůstati pro lidstvo bez ceny, neboť duch jeho nabude oné síly a&#160;průpravy, jaké je potřebí k&#160;obrovskému dílu na prospěch veškerého lidstva“ vece děd v&#160;poslední své hodince. Přičemž obraz v&#160;realu tajemství žádné neskrývá, ergo celé generace pátračů planě se snažily prohlédnouti jeho charé barvy.</p>
			<p class="MLP_dopis_-I- ParaOverride-1">A&#160;měl bych já odkázati dcerkám svým cos jiného, nežli právě present takový; peněz ni jiných statků nemaje? Řka s&#160;Xaveriem: „V&#160;trudných okamžicích, když jsem přemýšlel o&#160;nicotě lidského snažení, vznikla ve mně myšlénka, že člověk aspoň poměrně může dosáhnouti štěstí neoblomnou, skalopevnou důvěrou v&#160;myšlénku, byť sebe klamnější,“ zosnoval jsem toto: Listem vyzval jsem obě dcérky své ku hledání spisu, jejž nebyl jsem vůbec sepsal, a&#160;pohnutky jejich posílil jsem ještě zmínkou o&#160;pokladu, an ukryt v&#160;hloubi podzemní Prahy. Tím povzbuzeno jejich hluboké, vytrvalé přemýšlení a&#160;kombinace, která byť bude falešnou a&#160;mylnou, musí bystrost jejich ducha zvýšiti.</p>
			<p class="MLP_dopis_-I- ParaOverride-1">Děkuji Vám vřele, drahý mistře, za tuto smělou&#160;– a&#160;s&#160;pohledu finančního velice praktickou&#160;– myšlénku.</p>
			<p class="MLP_dopis_-I- ParaOverride-1">Váš</p>
			<p class="MLP_dopis_podpis_-I- ParaOverride-1">Karel Ladislav Kukla, spisovatel „Neznámé Prahy“</p>
		</div>
</body>
</html>