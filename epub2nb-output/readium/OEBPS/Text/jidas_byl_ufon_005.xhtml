<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>jidas_byl_ufon-2</title>
		<link href="../Styles/idGeneratedStyles.css" rel="stylesheet" type="text/css"/>
	</head>
	<body id="jidas_byl_ufon-2" xml:lang="cs-CZ">
		<div class="Z-kladn--textový-r-meček">
			<p id="_idParaDest-1" class="MLP_uroven2_kapitola ParaOverride-2">Jidáš byl ufon</p>
			<p class="MLP_citat ParaOverride-1">Záhady nás zajímají všechny. Aspoň doufám.</p>
			<p class="MLP_citat_autor ParaOverride-1">— Dan Brown v&#160;pořadu BBC, <br/>7. dubna 2006</p>
			<p id="_idParaDest-2" class="MLP_uroven3_nadpis ParaOverride-3">I.</p>
			<p class="MLP_text_bez1radku ParaOverride-1">„Zítřek, tedy dvacátý první prosinec 2012, je z&#160;astrologického hlediska jedno z&#160;nejvýznamnějších dat vůbec,“ říkala právě docentka Ipek Sakarya z&#160;institutu kosmických věd Istanbulské univerzity a&#160;hlas se jí neznatelně třásl vzrušením. „Zítra za rozednění se Slunce po šestadvaceti tisíci letech ocitne v&#160;konjunkci průsečnice Mléčné dráhy a&#160;roviny ekliptiky.“</p>
			<p class="MLP_text ParaOverride-1">Robert Langdon se nenápadně podíval na svoje hodinky s&#160;Mickeym Mousem. Ne že by konference v&#160;historickém sále Istanbulské univerzity nebyla zajímavá, ale Roberta čekala ještě autogramiáda jeho nové knihy a&#160;před odletem domů chtěl stihnout návštěvu chrámu Hagia Sofia, jedné z&#160;nejvýznamnějších staveb světa, která je zároveň, ostatně jako každý velký chrám, hotovým bludištěm symbolů.</p>
			<p class="MLP_text ParaOverride-1">Svůj příspěvek na konferenci měl Robert už za sebou. Témata všech příspěvků mělo spojovat magické datum 21. 12. 2012, které bylo podle mayského kalendáře datem konečné apokalypsy. Robert pro tuto příležitost upravil svoji přednášku o&#160;symbolech spojovaných se zánikem civilizací, kterou dobře znali jeho harvardští studenti z&#160;hodin symbologie.</p>
			<p class="MLP_text_bez1radku_-12-0- ParaOverride-1">„Například hákový kříž používaný nacisty,“ vyprávěl Robert svým mladým posluchačům na Harvardu, „obecně chápeme jako symbol smrti a&#160;zkázy. Ale co kdybych vám řekl, že hákový kříž je zároveň symbol štěstí a&#160;zdobí průčelí křesťanských kostelů?“</p>
			<p class="MLP_text ParaOverride-1">„To není možné!“ vyráželi ze sebe studenti. „Něco takového si nedovedeme ani představit!“</p>
			<p class="MLP_text ParaOverride-1">„A&#160;přesto je tomu tak,“ usmál se Robert, když mírným, ale autoritativním gestem zklidnil vzrušený šum v&#160;posluchárně. „Hákový kříž neboli svastika se vyskytuje v&#160;mnoha kulturách po celém světě. V&#160;hinduismu je považován za svatý symbol a&#160;bývá umísťován na chrámy, oltáře nebo šperky… V&#160;buddhismu představuje svastika dharmu, tedy univerzální harmonii a&#160;rovnováhu protikladů.“</p>
			<p class="MLP_text ParaOverride-1">„Ano, ale mluvil jste o&#160;křesťanských kostelech!“ osmělil se jeden ze studentů. „Dokážu si představit, že hákový kříž používají buddhisti někde za polárním kruhem, ale nechápu, jak by člověk věřící v&#160;Ježíše mohl…“</p>
			<p class="MLP_text ParaOverride-1">„Hákový kříž se okrajově vyskytuje i&#160;v&#160;křesťanství,“ vysvětloval trpělivě Robert. „Symbolizuje Kristovo vítězství nad smrtí a&#160;je použit na některých románských a&#160;raně gotických kostelech. Svastika má v&#160;křesťanství podobný význam jako spirála. Odkazuje k&#160;věčnému koloběhu života a&#160;smrti, k&#160;přesahům naší pozemské existence. Svastika je v&#160;naší kultuře po porážce nacismu tabuizována, ale spirálu můžete vidět třeba každý den. Řekne mi někdo příklad?“</p>
			<p class="MLP_text ParaOverride-1">V&#160;posluchárně se rozhostilo ticho. Robert se znovu usmál. Rád svoje studenty překvapoval a&#160;rozkrýval jim fascinující svět symbolů.</p>
			<p class="MLP_text ParaOverride-1">„No třeba na ulitě malého šnečka, kterého najdete v&#160;parku před školou,“ řekl a&#160;posluchárnou zazněl úlevný smích a&#160;potom bouřlivý potlesk.</p>
			<p class="MLP_text_bez1radku_-12-0- ParaOverride-1">Teď ale Robert sledoval ručičku hodinek s&#160;Mickeym Mousem a&#160;nepříliš zaujatě poslouchal závěr výkladu docentky Sakaryi. „Zítra se na obloze objeví hvězdy a&#160;planety zformované do tvaru obrovského kříže. Mnozí lidé věří, že tato konstelace v&#160;sobě skrývá jakési po­selství, ale to by vám lépe než já vysvětlil kolega Langdon,“ řekla Ipek skoro rozverně a&#160;Robert měl pocit, že po něm mrkla. „Já vám tedy v&#160;tuto chvíli děkuji za pozornost.“</p>
			<p class="MLP_text ParaOverride-1">Posluchači zatleskali a&#160;za řečnickým pultem lpek vystřídal moderátor. „Vyslechli jsme poslední příspěvek a&#160;můžeme se těšit, co za zázraky se objeví zítra na ranní obloze. Ještě než však nadejde den, na který všichni čekáme, rád bych vás pozval do vestibulu naší univerzity, kde za několik minut začne náš vzácný host profesor Robert Langdon podepisovat svoji novou knihu <span class="MLP_znak_kurziva_11b">Ježíš, Marie z&#160;Magdaly a&#160;já</span>.“</p>
			<p class="MLP_text ParaOverride-1"><span class="MLP_znak_kurziva_11b">Konečně</span>. Robert pokynul hlavou moderátorovi a&#160;zamířil do vesti­bulu k&#160;připravenému stolku, následovaný desítkami lidí s&#160;jeho poslední knihou v&#160;ruce.</p>
			<p class="MLP_text_bez1radku_-12-0- ParaOverride-1">Když se usadil, jako první ke stolku přistoupila Ipek.</p>
			<p class="MLP_text ParaOverride-1">„Zaujala mě vaše přenáška,“ řekla, zatímco jí podepisoval knížku. „Zvlášť ten závěr o&#160;šnečkovi byl k&#160;popukání. Kdybyste měl chuť zajít spolu na šálek turecké kávy, ozvěte se.“ Podala mu svoji vizitku. Teprve teď si Robert docentku Sakaryi pořádně prohlédl. Shlížela na něj žena asi třicetiletá, s&#160;havraními vlasy, kaštanovýma očima a&#160;zářivě bílými zuby. Pohled těch půvabných očí Robertovi vehnal ruměnec do tváří, což Ipek s&#160;uspokojením zaznamenala.</p>
			<p class="MLP_text ParaOverride-1">„Děkuji,“ přijal kartičku. „Chci ještě odpoledne navštívit pár památek, ale jestli mi potom zbude trochu času, zavolám.“</p>
			<p class="MLP_text ParaOverride-1">Ipek v&#160;širokém úsměvu odhalila svoje sněhobílé zuby a&#160;uvolnila místo dalším obdivovatelům.</p>
			<p class="MLP_text ParaOverride-1">Po půlhodině měl Robert pocit, že mu umdlí ruka, a&#160;opět pohlédl na hodinky s&#160;Mickeym Mousem. Vtom před něj předstoupil muž, který Roberta svým zjevem okamžitě zaujal. Měl blonďaté vlasy, chladné modré oči a&#160;na sobě dlouhý černý kabát. <span class="MLP_znak_kurziva_11b">Určitě má na vnitřní straně límce odznak jednotek SS</span>, ušklíbl se Robert sám pro sebe a&#160;hned se za svoji nekorektnost zastyděl.</p>
			<p class="MLP_text ParaOverride-1">Muž mu podal knížku k&#160;podpisu, a&#160;když ji Robert otevřel, ztuhl. Na první stránce bylo napsáno: <span class="MLP_znak_kurziva_11b">Váš otec je v&#160;našich rukou</span>.</p>
			<p class="MLP_text ParaOverride-1">Robert vzhlédl k&#160;muži se směsí údivu a&#160;pobouření. Otec zemřel, když Robertovi bylo šestnáct, a&#160;každý opravdový fanoušek by to měl vědět!</p>
			<p class="MLP_text ParaOverride-1">„Nemyslím vašeho biologického otce, ale <span class="MLP_znak_kurziva_11b">duchovního</span> otce,“ řekl muž s&#160;téměř neznatelným německým přízvukem, jako by četl Robertovy myšlenky. „V&#160;našich rukou je <span class="MLP_znak_kurziva_11b">Dan Brown</span>!“</p>
			<p class="MLP_text ParaOverride-1">Robert překvapením upustil propisku.</p>
			<p class="MLP_text ParaOverride-1">„Lžete…,“ dostal ze sebe přidušeným hlasem.</p>
			<p class="MLP_text ParaOverride-1">„Snad vás přesvědčí tohle,“ odpověděl klidně muž a&#160;podal Robertovi předmět, který na první pohled vypadal jako krabice od bot. Robert si předmět pečlivě prohlédl a&#160;zjistil, že to skutečně je krabice od bot. Otevřel ji a&#160;rozbušilo se mu srdce&#160;– uvnitř ležely gravitační boty, které Dan Brown používal při přemýšlení. Gravitační boty se připevní ke stropu a&#160;umožní nositeli ocitnout se hlavou dolů. <span class="MLP_znak_kurziva_11b">Dan vždycky tvrdil, že mu to pomáhá podívat se na zápletku knihy z&#160;nové perspektivy!</span> Byly to nepochybně jeho boty, Robert si je kdysi dobře zapamatoval ze stránek Danova poznámkového bloku.</p>
			<p class="MLP_text ParaOverride-1">„Kde je?! Chci s&#160;ním mluvit!“ skoro vykřikl. „Zavolám policii!“</p>
			<p class="MLP_text ParaOverride-1">„To není dobrý nápad,“ odvětil muž. „Tím byste velice vážně ohrozil jeho život. Potřebujeme, abyste nám s&#160;něčím pomohl. Když budete spolupracovat, do zítřejšího rozbřesku propustíme vás i&#160;pana Browna.“</p>
			<p class="MLP_text ParaOverride-1">„Co to znamená <span class="MLP_znak_kurziva_11b">my</span>?!“ opáčil Robert.</p>
			<p class="MLP_text ParaOverride-1">Muž k&#160;němu beze slova otočil vnitřní stranu límce kabátu. Robert uviděl odznak jednotek SS.</p>
			<p id="_idParaDest-3" class="MLP_uroven3_nadpis ParaOverride-1">II.</p>
			<p class="MLP_text_bez1radku ParaOverride-1">Nemo seděl na nejvyšším ochozu beyazitské věže a&#160;hledáčkem pušky sledoval dění pod sebou. Měl rozhled po celém náměstí, ale jeho pozornost se soustředila ke vchodu Istanbulské univerzity. <span class="MLP_znak_kurziva_11b">Robert Langdon musí zemřít</span>. Nemo věděl, že profesor Langdon jako jediný člověk na světě dokáže rozluštit tajemství, které zničí všechno, čemu Nemo a&#160;miliony dalších lidí zasvětili svoje životy. <span class="MLP_znak_kurziva_11b">Jestli má zítra opravdu přijít apokalypsa, bude to Langdon, kdo ji rozpoutá. A&#160;já mu v&#160;tom musím zabránit.</span></p>
			<p class="MLP_text ParaOverride-1">Nemo byl albín a&#160;leckdo z&#160;jeho známých mu předhazoval podobnost se zabijáckým mnichem Silasem z&#160;románu <span class="MLP_znak_kurziva_11b">Šifra mistra Leonarda</span>. Nemo si to vysvětloval tak, že není snadné vytvářet pořád nové prototypy padouchů a&#160;že čtenáři stejně chtějí číst hlavně to, co už sami znají. Ale jméno si vybral sám a&#160;byl na něj hrdý. Pocházelo ze středověkého spisu <span class="MLP_znak_kurziva_11b">Historia de Nemine</span>, tedy <span class="MLP_znak_kurziva_11b">Historie o&#160;panu Nikdo</span>. „Nemo“ znamená latinsky „nikdo“, ale autor spisu, jistý mnich Radulphus, to slovo začal psát s&#160;velkým písmenem jako vlastní jméno. Věta z&#160;Písma svatého „nemo deum vidit“ (nikdo nespatřil Boha) tak v&#160;jeho podání znamenala „Nemo deum vidit“ (Nemo spatřil Boha). Tímhle způsobem zpřevracel spoustu biblických příkazů a&#160;zákazů&#160;– všechno nedosažitelné a&#160;nemožné se stalo možným a&#160;dosažitelným pro tajemného Nema. V&#160;té době vznikla dokonce sekta s&#160;názvem <span class="MLP_znak_kurziva_11b">Secta neminima</span>, vzývající tajemného pana Nikdo, a&#160;církevní autority proti ní vedly rozzuřená kázání. Nemo si vybral svoje jméno, protože se cítil spřízněný s&#160;mystickým Nikým, který jako jediný člověk směl uvidět Boží tvář.</p>
			<p class="MLP_text ParaOverride-1">Robert Langdon s&#160;mužem v&#160;černém kabátě vyšli z&#160;hlavní brány a&#160;zamířili přes náměstí k&#160;parkovišti. Nemo sledoval Langdonovu chůzi přes hledáček pušky. Pak na několik vteřin zadržel dech a&#160;zhluboka vydechl. Byl připraven. „Nemo deum vidit,“ zašeptal a&#160;zmáčkl spoušť.</p>
			<p class="MLP_text_bez1radku_-12-0- ParaOverride-1">Robert byl v&#160;šoku. Když vycházeli z&#160;univerzity, podal mu Johan, jak se jeho nový společník představil, fotografii starého pergamenu. Byla to první stránka delšího rukopisu a&#160;Robert bez větších potíží rozluštil název <span class="MLP_znak_kurziva_11b">Kosmovo evangelium</span>.</p>
			<p class="MLP_text ParaOverride-1">To tedy bylo ono tajemné apokryfní evangelium, které se nedávno zjevilo v&#160;horách za vesnicí Sart! Objevil ho pasák, když hledal zatoulanou ovci, a&#160;protože nedokázal odhadnout význam svého nálezu, prodal hliněný džbánek plný pergamenů starožitníkovi v&#160;Izmiru. Evangelium se pak dostalo na černý trh a&#160;k&#160;lítosti akademické obce i&#160;světových muzeí se po něm slehla zem. Předpokládalo se, že svitek koupil nějaký šejk z&#160;Emirátů nebo bankéř z&#160;Curychu a&#160;že v&#160;ústraní čeká, až se jeho cena ještě zvýší.</p>
			<p class="MLP_text ParaOverride-1">Teď se tedy Robert dozvěděl pravdu. <span class="MLP_znak_kurziva_11b">Kosmovo evangelium</span> získa­la tajná společnost <span class="MLP_znak_kurziva_11b">Secta svastika</span>, která věří v&#160;apokalypsu a&#160;příchod rasy nadřazené člověku. A&#160;věří, že klíč k&#160;přerodu vyvolených v&#160;Nadlidi je skryt právě v&#160;Kosmově evangeliu. A&#160;že&#160;– <span class="CharOverride-1">což je na tom všem nejhorší</span>&#160;– Robert Langdon je jediný, kdo dokáže tajné poselství svitku rozluštit, a&#160;že to musí stihnout do zítřejšího východu slunce.</p>
			<p class="MLP_text ParaOverride-1">Robert zíral na fotografii a&#160;říkal si, že podobné úkoly k&#160;němu přicházejí pravidelně jako cyklické povodně nebo jiná přírodní danost. Lidem nepřijde nehorázné chtít po něm, aby vypátral svatý grál nebo ztracený symbol zednářů…</p>
			<p class="MLP_text ParaOverride-1">„Všechny ty záhady jste přece objasnil,“ promluvil Johan a&#160;Ro­berta napadlo, že snad opravdu umí číst myšlenky.</p>
			<p class="MLP_text ParaOverride-1">„Ale nechcete po mně doufám, abych uskutečnil příchod Nad­člověka pomocí téhle rozmazané fotky!“</p>
			<p class="MLP_text ParaOverride-1">„Až přijdeme k&#160;nám, dostanete samozřejmě k&#160;dispozici <span class="MLP_znak_kurziva_11b">celé Kosmovo evangelium</span>,“ ujistil ho Johan. „Támhle je moje auto, pojďte.“</p>
			<p class="MLP_text ParaOverride-1">„Vy to nechápete! Příchod Nadčlověka je jenom legenda. I&#160;kdybych nad tím pergamenem strávil zbytek života, nedokážu z&#160;něj vyčíst, co po mně chcete.“</p>
			<p class="MLP_text ParaOverride-1">Johan prudce zastavil a&#160;popadl Roberta za rameno.</p>
			<p class="MLP_text ParaOverride-1">„Zbytek života? Máte na ten úkol zhruba deset hodin. A&#160;pokud nebudete spolupracovat, můžu vás ujistit, že těch deset hodin a&#160;zbytek vašeho života jsou to samé…“</p>
			<p class="MLP_text ParaOverride-1">Vtom třeskl výstřel. Obrovská síla mrštila Robertem na zem a&#160;do hlavy mu narazila kamenná dlažba. Viděl jenom tmu. Když se mu před očima konečně rozednilo, s&#160;námahou zaostřil a&#160;zjistil, že na něm leží bezvládné Johanovo tělo. <span class="MLP_znak_kurziva_11b">Tolik snad může vážit jenom Nadčlověk!</span> Robert se pracně vymanil zpod svého únosce, kolem se mezitím začali sbíhat lidé. Robert rozhodně odmítl jejich nabídky pomoci a&#160;snažil se protlačit davem co nejdál odsud. Japonští turisté začali zuřivě fotit.</p>
			<p class="MLP_text_bez1radku_-12-0- ParaOverride-1"><span class="MLP_znak_kurziva_11b">Bože můj, Bože můj! Proč jsi mě opustil?!</span> Vteřinu předtím, než Nemo zmáčkl spoušť, ten muž v&#160;černém kabátě smýkl Langdonem a&#160;sám se postavil na jeho místo. Kulka zasáhla nepravého. K&#160;druhé ráně nebyla příležitost, protože kolem Langdona se shlukli kolemjdoucí. <span class="MLP_znak_kurziva_11b">Taková šance se už nemusí opakovat!</span> Nemo chvatně složil pušku do pouzdra a&#160;seběhl z&#160;věže.</p>
			<p class="MLP_text ParaOverride-1">Rychlým krokem přešel náměstí a&#160;doufal, že Bůh udělá zázrak a&#160;promění prchajícího Langdona v&#160;solný sloup. Bůh však udělal jiný zázrak a&#160;proměnil zastřeleného muže v&#160;Lazara, jenž vstal z&#160;mrtvých.</p>
			<p class="MLP_text_bez1radku_-12-0- ParaOverride-1">Johan se ztěžka zvedl a&#160;snažil se popadnout dech. Cítil, že má zlomené žebro. <span class="MLP_znak_kurziva_11b">Ještě že si do akce beru neprůstřelnou vestu. </span>Dral se houfem zvědavců ke svému autu, než se na místo seběhnou policisté. Rozhlížel se kolem sebe, hledal útočníka, dlaň připravenou na pažbě svého lugeru. Odhadoval, že zabiják střílel z&#160;beyazitské věže, to bylo v&#160;okolí nejvhodnější místo. Rána vyšla z&#160;odstřelovací pušky, tu už mezi tolika lidmi nemůže použít. <span class="MLP_znak_kurziva_11b">Musím se soustředit na Langdona.</span> Profesor byl pochopitelně pryč. Johan přemýšlel. Nastudoval o&#160;Robertovi hodně materiálů a&#160;snažil se do něj vcítit. <span class="MLP_znak_kurziva_11b">Nepůjde na policii nebo na ambasádu, jako by to udělal normální člověk. Místo toho vyhledá nějakého přítele. Koho Langdon zná v&#160;Istanbulu?</span> Listoval v&#160;hlavě spisem, který si o&#160;profesorovi založil během přípravy plánu. <span class="MLP_znak_kurziva_11b">Nikoho</span>. Pak si vzpomněl na tureckou docentku, co přednášela na konferenci. <span class="MLP_znak_kurziva_11b">Dávala mu svůj telefon!</span></p>
			<p class="MLP_text ParaOverride-1">Johan se rozeběhl zpátky do budovy univerzity. Za chvíli vyběhl ven s&#160;adresou docentky Ipek Sakaryi.</p>
			<p class="MLP_text_bez1radku_-12-0- ParaOverride-1">Nemo stál ve stínu hlavní brány a&#160;sledoval Johana. Věděl, že ten člověk hledá Roberta Langdona. A&#160;že ho k&#160;němu dovede.</p>
			<p id="_idParaDest-4" class="MLP_uroven3_nadpis ParaOverride-1">III.</p>
			<p class="MLP_text_bez1radku ParaOverride-1">„Tady Langdon!“ vyštěkl Robert do mobilu.</p>
			<p class="MLP_text ParaOverride-1">„Nečekala jsem, že se ozvete tak rychle,“ řekla Ipek polichoceně.</p>
			<p class="MLP_text ParaOverride-1">„Já taky ne. Jsem na cestě k&#160;vám. Kde bydlíte?“</p>
			<p class="MLP_text ParaOverride-1">Telefon rozpačitě mlčel.</p>
			<p class="MLP_text ParaOverride-1">„Pane profesore,“ ozvalo se nakonec. „Nepopírám, že vaše přednáška byla poutavá a&#160;že i&#160;pověst, která vás předchází, vzbuzuje u&#160;žen řekněme zvědavost… Zároveň nejsem přísně věřící muslimka, ale přesto… Nemyslíte, že na to, abych vás pozvala k&#160;sobě domů…“</p>
			<p class="MLP_text ParaOverride-1">Robert v&#160;duchu soptil a&#160;ohlížel se, jestli ho někdo nepronásleduje. Pak se konečně zastavil a&#160;vysvětlil docentce Sakaryi svoji situaci.</p>
			<p class="MLP_text ParaOverride-1">Telefon se zase odmlčel.</p>
			<p class="MLP_text ParaOverride-1">„Ach, Roberte!“ řekla pak Ipek. „Ty romány o&#160;vás nelhaly.“</p>
			<p class="MLP_text_bez1radku_-12-0- ParaOverride-1">Robert doběhl na nábřeží, ani se moc nezadýchal (v mládí hrával vodní pólo a&#160;dodnes se udržoval ve slušné kondici), naskočil do tramvaje a&#160;vydal se přes Galatský most do čtvrti Taksim. Přejížděl tenké hrdlo Bosporské úžiny, kudy se plavili už argonauti za zlatým rounem. Až jednou úžina vyschne, odhalí se v&#160;nánosech bahna celá historie lidstva&#160;– římské mince budou ležet vedle cadillacu, ve kterém do úžiny sletěl před půlstoletím místní gangster. O&#160;tom se Robert dočetl ve sbírce fejetonů jistého tureckého novináře z&#160;deníku <span class="MLP_znak_kurziva_11b">Milliyet</span>. Ohlížel se za sebe, jestli nezahlédne kopuli Hagie Sofie, která se mu nenávratně vzdalovala, stejně jako istanbulské letiště, odkud měl dnes večer vyrazit domů. Z&#160;minaretů zazněl táhlý zpěv svolávající muslimy k&#160;modlitbě a&#160;Robertovi bylo v&#160;tom velkém cizím městě na hranici světů, v&#160;tom labyrintu symbolů najednou smutno.</p>
			<p class="MLP_text_bez1radku_-12-0- ParaOverride-1">Dům v&#160;Taksimu, kde žila Ipek, našel celkem snadno. Přivítala ho tureckou kávou a&#160;kořalkou Raki. Ipek bydlela v&#160;malém bytě s&#160;velkou knihovnou, spoustou map hvězdného nebe a&#160;portrétem Atatürka. V&#160;rohu pokoje stál astronomický dalekohled.</p>
			<p class="MLP_text ParaOverride-1">„Tady jste v&#160;bezpečí,“ řekla Ipek.</p>
			<p class="MLP_text ParaOverride-1">„Rád bych tomu věřil,“ odpověděl Robert a&#160;obrátil do sebe panáka raki.</p>
			<p class="MLP_text ParaOverride-1">„Chcete ještě dolít?“</p>
			<p class="MLP_text ParaOverride-1">Robert zavrtěl hlavou. „Do východu slunce musím rozluštit největší tajemství lidstva, tak bych chtěl zůstat střízlivý.“</p>
			<p class="MLP_text ParaOverride-1">„Chápu.“</p>
			<p class="MLP_text ParaOverride-1">„Ti lidé, co drží Dana jako rukojmí, věří, že <span class="MLP_znak_kurziva_11b">Kosmovo evangelium</span> umožní příchod Nadčlověka na Zemi. Je to samozřejmě nesmysl, ale musím jim nabídnout něco, abych s&#160;nimi mohl vyjednávat o&#160;Danův život.“</p>
			<p class="MLP_text ParaOverride-1">„Není to nesmysl,“ překvapila ho Ipek.</p>
			<p class="MLP_text ParaOverride-1">„Jak to myslíte?“</p>
			<p class="MLP_text ParaOverride-1">„Nevím nic o&#160;Nadčlověku, ale vím, že <span class="MLP_znak_kurziva_11b">Kosmovo evangelium</span> zjeví tajemství vesmíru.“</p>
			<p class="MLP_text ParaOverride-1">Robert tiše zaúpěl.</p>
			<p class="MLP_text ParaOverride-1">„Víme to všichni tady v&#160;Turecku. I&#160;Atatürk to věděl,“ upřela významný pohled na obrázek na zdi. „Pátral po tom svitku, ale neúspěšně. Víte, v&#160;Koránu se píše, že každý národ má svou dobu, a&#160;když ta doba přijde, nedokáže ji nikdo posunout nebo urychlit ani o&#160;hodinu. Atatürk se trápil, že za jeho života nepřišla doba vhodná k&#160;odhalení Kosmova tajemství. Ale všichni víme, že ta doba nastane zítra. Není náhoda, že se evangelium objevilo právě teď.“</p>
			<p class="MLP_text ParaOverride-1">„Promiňte, ale mluvíte jak mystik v&#160;osvícení. Od docentky z&#160;insti­tutu kosmických věd bych tohle nečekal…“</p>
			<p class="MLP_text ParaOverride-1">„Tajemství toho svitku má v&#160;naší zemi dlouhou tradici. I&#160;můj otec mi o&#160;něm vyprávěl, než… než od nás odešel. Evangelista Kosmas žil v&#160;Turecku, celou dobu byl ten svitek ukrytý v&#160;našich horách…“</p>
			<p class="MLP_text ParaOverride-1">„Ehm… V&#160;době, kdy psal Kosmas svoje evangelium, patřilo tohle území křesťanům. Turci sem přišli o&#160;staletí později. Vesnice Sart, kde se teď evangelium našlo, stojí na troskách starověkého města Sardy. Sídlila v&#160;něm jedna ze sedmi prvních církevních obcí.“</p>
			<p class="MLP_text_bez1radku_-12-0- ParaOverride-1">Robert si vzpomněl, jak o&#160;podobném tématu přednášel svým studentům na Harvardu.</p>
			<p class="MLP_text ParaOverride-1">„Dnešní Turecko patřilo kdysi křesťanům,“ řekl tenkrát.</p>
			<p class="MLP_text ParaOverride-1">„Něco takového si nedovedeme ani představit!“ zvolali studenti.</p>
			<p class="MLP_text ParaOverride-1">„A&#160;přesto je tomu tak,“ usmál se Robert.</p>
			<p class="MLP_text_bez1radku_-12-0- ParaOverride-1">Dneska se ale neusmíval.</p>
			<p class="MLP_text ParaOverride-1">„Dobře, dobře,“ couvala Ipek. „Takže vy jste tedy viděl <span class="MLP_znak_kurziva_11b">Kosmovo evangelium</span>?“</p>
			<p class="MLP_text ParaOverride-1">„Jenom fotografii části první strany,“ upřesnil Robert. „A&#160;měl jsem ji v&#160;ruce zhruba půl minuty.“</p>
			<p class="MLP_text ParaOverride-1">„A&#160;všiml jste si něčeho zajímavého?“</p>
			<p class="MLP_text ParaOverride-1"><span class="MLP_znak_kurziva_11b">Samozřejmě, nedělám tohle poprvé! </span>Robert si odkašlal a&#160;spustil: „Stačil jsem přečíst první větu: <span class="MLP_znak_kurziva_11b">Milost vám a&#160;pokoj od synů božských, kteří jsou a&#160;kteří byli a&#160;kteří přicházejí, i&#160;od sedmi duchů před jejich trůnem a&#160;od Jidáše, věrného svědka, prvorozeného z&#160;mrtvých a&#160;vládce králů země.</span> Vlastně jsem ji ani nemusel číst, protože ten text znám. Pochází ze <span class="MLP_znak_kurziva_11b">Zjevení Janova</span>, známého i&#160;jako <span class="MLP_znak_kurziva_11b">Apokalypsa</span>. Cítím z&#160;té Kosmovy verze tak trochu výsměch. Podle mě se nejedná o&#160;obyčejnou parafrázi, ale přímo o&#160;parodii. Kosmas v&#160;Janově textu změnil několik slov&#160;– nepochybuji, že právě na ta zaměněná slova kladl největší důraz.“</p>
			<p class="MLP_text ParaOverride-1">„Jakých slov?“</p>
			<p class="MLP_text ParaOverride-1">„Dostanu se k&#160;tomu.“ Robert neměl rád, když mu studenti skákali do výkladu. Postavil se k&#160;oknu, jako to někdy dělával o&#160;přednáškách, když ho jeho vlastní proud slov příliš strhl, a&#160;s&#160;pohledem upřeným na štíhlé krky minaretů pokračoval: „Nejdřív bych chtěl rozebrat celkový kontext Kosmova stylu. Jestli je správná moje hypotéza, že první věta paroduje <span class="MLP_znak_kurziva_11b">Zjevení Janovo</span>, pak si musíme položit otázku proč. Když paroduji nějaký text, používám obvykle stejnou formu, ovšem skutečné vyznění mého textu je vůči předloze právě opačné.“</p>
			<p class="MLP_text ParaOverride-1">„Proč tedy Kosmas parodoval Jana?“</p>
			<p class="MLP_text ParaOverride-1">„Byla to šifra. Obyčejný člověk četl v&#160;<span class="MLP_znak_kurziva_11b">Kosmovi</span> jedno z&#160;gnostických evangelií, jakých se v&#160;té době vyskytovalo hodně, ale člověk dostatečně obeznámený s&#160;–“</p>
			<p class="MLP_text ParaOverride-1">Robert se zarazil. Ohromeně shlížel z&#160;okna na ulici před domem.</p>
			<p class="MLP_text ParaOverride-1">„Co se stalo?“ postavila se za něj Ipek.</p>
			<p class="MLP_text ParaOverride-1">„To… auto…,“ vykoktal Robert. „Před vaším domem parkuje auto Danova únosce.“</p>
			<p class="MLP_text ParaOverride-1">V&#160;nastalém tichu uslyšeli za dveřmi kroky.</p>
			<p id="_idParaDest-5" class="MLP_uroven3_nadpis ParaOverride-1">IV.</p>
			<p class="MLP_text_bez1radku ParaOverride-1">„Rychle! Na balkon!“ sykla Ipek.</p>
			<p class="MLP_text ParaOverride-1">Její balkon byl od balkonu sousedního bytu oddělený jenom skleněnou přepážkou.</p>
			<p class="MLP_text ParaOverride-1">„Přelezeme,“ rozhodla Ipek. „Dělám to tak, když si zapomenu klíče.“</p>
			<p class="MLP_text ParaOverride-1">Robert trpěl vedle klaustrofobie i&#160;strachem z&#160;výšek, šlo o&#160;následek pádu do studny v&#160;dětství, ale když uslyšel první náraz do dveří a&#160;představil si Johanovo mohutné rameno, změněné teď v&#160;beranidlo, přelezl přepážku mezi balkony během vteřiny. Ipek ho následovala, a&#160;jen co se oba ocitli na druhém balkoně, rozletěly se dveře jejího bytu a&#160;do předsíně vtrhl muž v&#160;černém kabátě a&#160;s&#160;pistolí v&#160;ruce.</p>
			<p class="MLP_text ParaOverride-1">Sousedka měla pootevřený balkon a&#160;oba uprchlíci jí vpadli do pokoje. Stará paní se nejdřív vyděsila, ale když poznala Ipek, nabídla jim vlídně kávu a&#160;sušené fíky. Ipek s&#160;ní prohodila několik slov turecky.</p>
			<p class="MLP_text ParaOverride-1">„Říká, že vypadáte jako Tom Hanks,“ obrátila se Ipek k&#160;Robertovi.</p>
			<p class="MLP_text ParaOverride-1">„Lidi si nás občas pletou,“ připustil Robert a&#160;poslouchal, jak ve vedlejším bytě Johan převrací nábytek a&#160;hledá stopu.</p>
			<p class="MLP_text ParaOverride-1">„Pojďme,“ Ipek chytila Roberta za ruku, prosmýkli se kolem sousedky a&#160;vyběhli na chodbu. Koutkem oka zahlédli vyražené dveře Ipečina bytu a&#160;pohyb temné siluety uvnitř, ale to už sbíhali po schodech do přízemí.</p>
			<p class="MLP_text ParaOverride-1">Před domem naskočili do Ipečina fiatu a&#160;rozjeli se k&#160;hlavní třídě.</p>
			<p class="MLP_text_bez1radku_-12-0- ParaOverride-1">Nemo zatím seděl v&#160;taxíku na opačné straně ulice.</p>
			<p class="MLP_text ParaOverride-1">„Sledujte ten vůz,“ přikázal řidiči.</p>
			<p class="MLP_text ParaOverride-1">„Za sledování je příplatek padesát lir,“ odpověděl taxikář.</p>
			<p class="MLP_text ParaOverride-1">„Jeďte, smlouvat můžeme cestou.“</p>
			<p class="MLP_text ParaOverride-1">Muž sešlápl plynový pedál a&#160;zařadil se za fiata.</p>
			<p class="MLP_text ParaOverride-1">„Příplatek padesát lir,“ zopakoval.</p>
			<p class="MLP_text ParaOverride-1">„Dvacet,“ zkusil to Nemo.</p>
			<p class="MLP_text ParaOverride-1">„Padesát.“</p>
			<p class="MLP_text ParaOverride-1">„Třicet.“</p>
			<p class="MLP_text ParaOverride-1">„Padesát,“ řekl řidič a&#160;zastavil u&#160;obrubníku.</p>
			<p class="MLP_text ParaOverride-1">„Dobře, padesát! Hlavně jeďte!“ vykřikl Nemo a&#160;umínil si, že se konečně musí naučit smlouvat. Fiat mířil k&#160;taksimskému parku.</p>
			<p class="MLP_text_bez1radku_-12-0- ParaOverride-1">„<span class="MLP_znak_kurziva_11b">Himmel Herr Gott!</span>“ zaklel Johan, když oknem zahlédl profesora s&#160;jeho novou průvodkyní nasedat do auta. Za nimi vyjel taxík a&#160;Johanovi nedalo moc práce domyslet si, že v&#160;něm sedí tentýž člověk, který po nich vystřelil na náměstí Beyazit. Johan vyrazil z&#160;bytu, seběhl schody a&#160;nasedl do svého auta. Ještě zahlédl taxík, jak zatáčí za roh směrem k&#160;parku, a&#160;rozjel se za ním.</p>
			<p class="MLP_text_bez1radku_-12-0- ParaOverride-1">„Sleduje nás?“ zeptala se Ipek.</p>
			<p class="MLP_text ParaOverride-1">„Nevidím moc přes ten taxík,“ řekl Robert, „ale řekl bych, že ne.“</p>
			<p class="MLP_text ParaOverride-1">Chvíli jeli mlčky.</p>
			<p class="MLP_text ParaOverride-1">„Určitě už litujete, že jste mi dala svoje telefonní číslo.“</p>
			<p class="MLP_text ParaOverride-1">„Vůbec ne!“ otočila se k&#160;němu Ipek. „Vy mě přivedete ke <span class="MLP_znak_kurziva_11b">Kosmovu evangeliu</span> a&#160;to stojí za jeden zničený byt!“</p>
			<p class="MLP_text ParaOverride-1">Robert chtěl něco říct, ale pak si to rozmyslel.</p>
			<p class="MLP_text ParaOverride-1">„Kam teď pojedeme?“ zeptala se Ipek.</p>
			<p class="MLP_text ParaOverride-1">„Potřeboval bych do internetové kavárny. Chci vám něco ukázat…“</p>
			<p class="MLP_text ParaOverride-1">„Dobře, nějakou najdeme. Mluvil jste o&#160;tom, čeho jste si všiml na té fotografii… Bylo tam ještě něco?“</p>
			<p class="MLP_text ParaOverride-1">„Popravdě ještě něco mě tam zaujalo,“ přikývl. „V&#160;rohu pergamenu byla nakreslená spirála.“</p>
			<p class="MLP_text ParaOverride-1">„Co to znamená?“</p>
			<p class="MLP_text ParaOverride-1">„Spirála může znamenat spoustu věcí, je to velice starý symbol…“</p>
			<p class="MLP_text ParaOverride-1">„Já vím, i&#160;šneček ji má na zádech,“ přerušila ho Ipek. „Ale co znamená spirála na <span class="MLP_znak_kurziva_11b">Kosmově evangeliu</span>?“</p>
			<p class="MLP_text ParaOverride-1">„Máte pravdu, v&#160;zeměpisném kontextu Malé Asie a&#160;časovém kontextu prvních století po Kristu má spirála velice specifický význam. Jako znamení ji používala tajná gnostická sekta, jejíž členové si říkali Probudilí.“</p>
			<p class="MLP_text_bez1radku_-12-0- ParaOverride-1">Fiat přejel Atatürkův most a&#160;mířil po Kennedyho třídě do historické části města. Napravo se už od dob sultána Mehmeda II. tyčil palác Topkapi, nalevo se v&#160;Marmarském moři koupaly paprsky večerního slunce. Ale Nemo nevnímal kouzlo istanbulského večera, dneska byl připravený zabíjet. Vtom ve zpětném zrcátku zahlédl povědomé auto. <span class="MLP_znak_kurziva_11b">Lazarus!</span> Nemo neváhal, vytáhl revolver, sroloval okénko a&#160;vypálil na pronásledovatele několik kulek. Taxikář zbledl a&#160;tiše si opakoval, že Alláh je velký.</p>
			<p class="MLP_text ParaOverride-1">Čelní sklo vystříklo do kabiny jako smrtící kaluž, Johan se skrčil za volantem a&#160;kryl si obličej rukou. Pak střelbu opětoval. Nemo se včas svezl po sedadle, ale taxikář, který neměl tušení o&#160;správném krytí, dostal kulku přímo do zátylku. Nemo se snažil chytit volant, zablokovaný teď těžkým řidičovým tělem, ale než se mu povedlo chroptícího muže odvalit, přišla zatáčka a&#160;neovladatelný vůz vrazil do svodidel, udělal neohrabaný kotrmelec a&#160;vletěl do Marmarského moře, doprovázený zděšenými výkřiky turistů z&#160;oken paláce Topkapi i&#160;z&#160;druhé strany z&#160;výletních lodí.</p>
			<p class="MLP_text ParaOverride-1"><span class="MLP_znak_kurziva_11b">Takhle zvítězí Nadčlověk nad lidskou rasou!</span> Johan objel kusy svodidel, co se válely na silnici, ubral plyn a&#160;z&#160;bezpečné vzdálenosti sledoval fiat před sebou.</p>
			<p class="MLP_text_bez1radku_-12-0- ParaOverride-1">„V&#160;době po Kristově zmrtvýchvstání vznikalo v&#160;křesťanském světě mnoho gnostických sekt,“ pokračoval Robert. „Každá z&#160;nich měla vlastní výklad Ježíšova příběhu&#160;– například kainité uctívali záporné postavy <span class="MLP_znak_kurziva_11b">Bible</span> a&#160;napsali takzvané <span class="MLP_znak_kurziva_11b">Jidášovo evangelium</span>, protože v&#160;Jidášovi viděli hrdinu, který se obětoval pro lidstvo. V&#160;té době neexistovala žádná hlavní křesťanská doktrína, jednotlivé proudy spolu prostě zápasily o&#160;vliv. Nakonec vyhrálo pojetí novozákonního příběhu, jak ho známe dnes, a&#160;protože historii píší vítězové, označila církev zpětně všechny ostatní proudy za kacířské a&#160;vymýtila je spolu s&#160;jejich nositeli.“</p>
			<p class="MLP_text ParaOverride-1">„A&#160;stejný osud potkal Probudilé?“</p>
			<p class="MLP_text ParaOverride-1">„Probudilí jsou nejzáhadnější gnostická sekta. Většina sekt po sobě zanechala nějaké apokryfní evangelium nebo pamflety proti ostatním směrům, a&#160;podle toho dneska můžeme rekonstruovat jejich myšlenkový svět. Ale Probudilí po sobě nenechali jedinou písemnou stopu, drželi se v&#160;ústraní tak důsledně, že někteří vědci dodnes zpochybňují jejich existenci a&#160;označují je za pouhou legendu. Zlomky informací o&#160;Probudilých máme jenom z&#160;výpadů, které proti nim vedli církevní otcové včetně svatého Augustina. V&#160;žádném z&#160;těch traktátů se ale nedočteme, v&#160;čem konkrétně bylo učení Probudilých závadné, jako by z&#160;nich měli ostatní křesťané takový strach, že se jejich myšlenky zdráhali vůbec vyslovit. Všeobecně se věří, že Probudilí střežili velké tajemství.“</p>
			<p class="MLP_text ParaOverride-1">„A&#160;to tajemství nám dnes vyjeví <span class="MLP_znak_kurziva_11b">Kosmovo evangelium</span>!“ vyhrkla Ipek.</p>
			<p class="MLP_text ParaOverride-1">„Nemůžu to vyloučit,“ přikývl vážně Robert Langdon.</p>
			<p class="MLP_text_bez1radku_-12-0- ParaOverride-1">Nemo se vynořil z&#160;vody. Z&#160;čela mu crčela krev, naražené kosti ho bolely, ale to nebylo nic proti bolesti z&#160;porážky, kterou mu uštědřil ten nesmrtelný <span class="MLP_znak_kurziva_11b">Lazarus</span>. Krauloval ke břehu, než někdo stačí přivolat ambulanci. Do rozbřesku zbývalo necelých devět hodin. Mohl udělat jediné&#160;– skrýt se v&#160;chrámu a&#160;počkat, až tam Langdon dorazí. Nechtěl ho nechat zajít tak daleko, ale teď už neměl jinou možnost.</p>
			<p id="_idParaDest-6" class="MLP_uroven3_nadpis ParaOverride-1">V.</p>
			<p class="MLP_text_bez1radku ParaOverride-1">„Wikipedie je nejspolehlivější informační zdroj,“ poučil Robert Ipek. „Dan ji taky při psaní používá.“ Hledal informace o&#160;sedmi křesťanských obcích v&#160;Malé Asii. „Víte, když jsem se dozvěděl, že svitek se našel ve vesnici Sart, něco mě napadlo. Jak jsem už říkal, na místě té vesnice leželo starověké město Sardy, jedno ze sedmi měst prvních křesťanů. Těchto sedm měst oslovuje svatý Jan v&#160;úvodu svého <span class="MLP_znak_kurziva_11b">Zjevení</span>, a&#160;když zmiňuje <span class="MLP_znak_kurziva_11b">sedm duchů pod trůnem</span>, má nepochybně na mysli taky těchto sedm měst.“</p>
			<p class="MLP_text ParaOverride-1">„A&#160;totéž říká Kosmas!“ doplnila ho Ipek.</p>
			<p class="MLP_text ParaOverride-1">„Přesně tak. Jan v&#160;<span class="MLP_znak_kurziva_11b">listu do Sard</span> vyčítá Sardským vlažnost ve víře. <span class="MLP_znak_kurziva_11b">Probuď se a&#160;posilni to, co ještě zůstává a&#160;je už na vymření!</span> píše doslova. Když si přeložíme Janovu výtku do dnešního jazyka, je její poselství jasné&#160;– Sardy jsou plné <span class="MLP_znak_kurziva_11b">gnostiků</span>. A&#160;jestli Jan používá výraz <span class="MLP_znak_kurziva_11b">probuď se</span>, je to zřejmá narážka na sektu Probudilých. Jan tím říká křesťanům, že <span class="MLP_znak_kurziva_11b">probuzení</span>, které nabízejí gnostici, je falešné, a&#160;člověk se může doopravdy probudit, jedině když přijme Janovu víru. Nepřekvapuje mě tedy, že <span class="MLP_znak_kurziva_11b">Kosmovo evangelium</span> vzniklo právě v&#160;tomto městě. Přemýšlel jsem ale, jestli i&#160;zbylých šest měst skrývá nějakou souvislost s&#160;Probudilými.“</p>
			<p class="MLP_text ParaOverride-1">„Vůbec jsem nevěděla, že nějakých sedm křesťanských měst v&#160;Turecku existovalo…“</p>
			<p class="MLP_text ParaOverride-1">„A&#160;přesto je tomu tak,“ zvolal Robert v&#160;učitelském zápalu. „Jsou to Efez, Smyrna, Pergamum, Thyatiry, Sardy, Filadelfie a&#160;Laodikej.“</p>
			<p class="MLP_text ParaOverride-1">„Efez znám, o&#160;těch ostatních jsem nikdy neslyšela.“</p>
			<p class="MLP_text ParaOverride-1">„Pochopitelně, většina jich má dneska nová jména,“ Robert ukázal na obrazovku počítače: „Efez zůstal, ostatní jsou dnes Izmir, Bergama, Akhisar, Sart, Alasehir a&#160;Denizli.“</p>
			<p class="MLP_text ParaOverride-1">„Ta města znám!“ rozzářila se Ipek. „Procestovali jsme je s&#160;otcem jednou v&#160;létě o&#160;prázdninách.“</p>
			<p class="MLP_text ParaOverride-1">„A&#160;teď se podívejte na tohle.“ Robert vygoogloval mapu křesťanských památek v&#160;Malé Asii. Pak vytáhl z&#160;kapsy fix a&#160;kreslil přímo na obrazovku počítače. Neblázněte, vyhodí nás! chtěla ho Ipek napomenout, ale když viděla, co Robertovi vzniká pod rukama, slova jí zaskočila v&#160;hrdle. Robert přiložil fix na bod označující Sardy a&#160;vedl oblouk do Smyrny; ze Smyrny do Pergama, z&#160;Pergama do Thyatir, z&#160;Thyatir do Filadelfie, z&#160;Filadelfie do Laodikeje a&#160;z&#160;Laodikeje do Efezu.</p>
			<p class="MLP_text ParaOverride-1">Ipek pochopila&#160;– to, co Robert právě nakreslil, byla obrovská spirála.</p>
			<p class="MLP_text ParaOverride-1">Chvíli oba mlčeli, ochromení obrazem, který měli před očima.</p>
			<p class="MLP_text ParaOverride-1">Pak Robert promluvil. „Probudilí po sobě nezanechali písemné stopy, ale zprávu o&#160;své obrovské moci nám podali řečí symbolů. Ostatní církve ve své době tuto zprávu nemohly rozluštit, a&#160;tak čekala dvě tisíciletí na někoho, kdo se na ni dokáže podívat <span class="MLP_znak_kurziva_11b">z&#160;nové perspektivy</span>.“</p>
			<p class="MLP_text ParaOverride-1">Ipek cítila, jak jí naskakuje husí kůže. Jako by se jí ledovou rukou dotklo prastaré tajemství předků. Rozhlédla se po kavárně, aby se ujistila, že se kolem ní neshlukují probuzené kostry mnichů z&#160;úsvitu věků.</p>
			<p class="MLP_text ParaOverride-1">Robert znovu zvedl fix k&#160;obrazovce počítače. „Teď mě napadá, že spirála nemusí končit v&#160;Efezu, spirála pokračuje pořád dál…“ Vedl z&#160;Efezu oblouk rovnoběžně zakřivený s&#160;obloukem mezi Sardami a&#160;Smyrnou. Čára ho zavedla do Byzantionu.</p>
			<p class="MLP_text ParaOverride-1">„Byzantion… to je dnes… to je…“</p>
			<p class="MLP_text ParaOverride-1">„Ano,“ přikývl Robert. „Istanbul.“</p>
			<p class="MLP_text ParaOverride-1">Pak přišel zřízenec kavárny a&#160;za ty čmáranice je ihned vyhodil ven.</p>
			<p id="_idParaDest-7" class="MLP_uroven3_nadpis ParaOverride-1">VI.</p>
			<p class="MLP_text_bez1radku ParaOverride-1">Robert s&#160;Ipek zamířili k&#160;fiatu.</p>
			<p class="MLP_text ParaOverride-1">„Pane profesore,“ ozvalo se za nimi. Otočili se a&#160;uviděli Johana, jak je hypnotizuje svýma ledovýma očima. „Jestli se ještě jednou pokusíte o&#160;útěk, přinesu vám ukázat ne boty, ale nohy pana Browna, které mu vlastnoručně amputuju. Vaše dosavadní chování jsem ochoten považovat za nedorozumění. Ale teď mě prosím následujte do auta. Paní docentka bude řídit, my si sedneme dozadu. Myslím, že si máme o&#160;čem povídat.“</p>
			<p class="MLP_text ParaOverride-1">Robert s&#160;Ipek se nezmohli na odpor a&#160;nastoupili do vozu. Johan podal Robertovi velkou obálku s&#160;fotografiemi všech listů <span class="MLP_znak_kurziva_11b">Kosmova evangelia</span>. „Času nemáme vaší vinou nazbyt, tajemství Kosmova svitku budete muset rozluštit tady.“</p>
			<p class="MLP_text ParaOverride-1">„Potřebuju vidět originál rukopisu,“ zkoušel Robert získat čas. „Důležitý je i&#160;stav pergamenu, podle toho se například pozná, jestli nejde o&#160;podvrh.“</p>
			<p class="MLP_text ParaOverride-1">„Text je čitelný i&#160;z&#160;fotografií,“ řekl Johan. „Starosti o&#160;pravost rukopisu nechte na nás.“</p>
			<p class="MLP_text ParaOverride-1">Robert pochopil, že prohrál, a&#160;začal si prohlížet fotografie jednu po druhé.</p>
			<p class="MLP_text ParaOverride-1">„Kdo to vlastně je Nadčlověk?“ otočila se k&#160;Johanovi Ipek. „Četla jsem o&#160;něm něco u&#160;Nietzscheho, ale myslím, že váš přístup je víc zaměřený na praxi…“</p>
			<p class="MLP_text ParaOverride-1">Johan se ušklíbl. „Myslím, že si nedokážeme porozumět. Myš­lenky, kterým věřím já a&#160;moji předci, pocházejí nejenom z&#160;jiné kultury, ale řekl bych z&#160;jiné civilizace. To, co vídáte v&#160;televizních dokumentech&#160;– plynové komory a&#160;masové hroby&#160;–, jsou jenom vnější projevy, které ve vaší civilizaci vytvářejí obraz něčeho odporného a&#160;barbarského. Nic nemůže být vzdálenější pravdě. Moje kultura vychází z&#160;odlišných kořenů a&#160;převyšuje vaši kulturu, tak jako obři převyšují trpaslíky.“</p>
			<p class="MLP_text ParaOverride-1">„To je velice domýšlivé!“ zamračila se Ipek.</p>
			<p class="MLP_text ParaOverride-1">„Ani trochu. Nejlíp to kupodivu vystihl jeden Žid. Napsal takovou povídku, jmenuje se <span class="MLP_znak_kurziva_11b">Proměna</span> a&#160;hlavní postava se v&#160;ní změní z&#160;člověka v&#160;brouka. Pak samozřejmě nedokáže komunikovat se svým okolím a&#160;ničemu kolem sebe nerozumí. Tak dopadá váš svět, když se pokouší komunikovat s&#160;naším. Je to absolutní změna <span class="MLP_znak_kurziva_11b">paradigmatu</span>. Nekonečné jinde.“</p>
			<p class="MLP_text ParaOverride-1">„Zmasakrování milionů lidí není změna paradigmatu!“ odsekla Ipek.</p>
			<p class="MLP_text ParaOverride-1">„O&#160;tom přesně mluvím, o&#160;té nemožnosti porozumění,“ odpověděl Johan. „Podívejte tam na tu mešitu. Můžeme se přít, jestli je velká nebo malá, ale shodneme se na tom, že to je mešita a&#160;že má určité rozměry. Pro tuto chvíli tedy existujeme ve stejném paradigmatu.“</p>
			<p class="MLP_text ParaOverride-1">„To mi nemusíte vysvětlovat, učím na vysoké škole,“ ohradila se Ipek.</p>
			<p class="MLP_text ParaOverride-1">„Chci se dostat k&#160;tomu, že naše světy se míjejí v&#160;základních věcech. Naši vědci prokázali, že vesmír je udržován v&#160;chodu věčným zápasem mezi ledem a&#160;ohněm v&#160;nekonečnu. Tenhle princip určuje i&#160;děje tady na Zemi. Před statisíci a&#160;možná miliony let na naší planetě žila civilizace obrů, Nietzsche jim říká Nadlidé. Tím, čím byli oni, se při další srážce ohně a&#160;ledu můžeme stát i&#160;my. Led je dědictví nordického člověka a&#160;ve velkém zápase zvítězí. Hitler to očekával a&#160;pokusil se na tu událost připravit Zemi, ale dostal špatné propočty a&#160;síla ledu se obrátila proti němu během tažení v&#160;Rusku. Skutečná srážka dvou vesmírných principů nastane až teď.“</p>
			<p class="MLP_text ParaOverride-1">„Dvacátého prvního dvanáctý dva tisíce dvanáct…,“ pochopila Ipek.</p>
			<p class="MLP_text ParaOverride-1">„Přesně tak,“ přikývl Johan. „A&#160;árijská rasa s&#160;pomocí <span class="MLP_znak_kurziva_11b">Kosmova evangelia</span> ovládne vesmír.“</p>
			<p id="_idParaDest-8" class="MLP_uroven3_nadpis ParaOverride-1">VII.</p>
			<p class="MLP_text_bez1radku ParaOverride-1">Johan se obrátil k&#160;Robertovi. „Na co jste přišel, profesore?“</p>
			<p class="MLP_text ParaOverride-1">„K&#160;analýze dva tisíce let starého, řecký psaného rukopisu potřebuju víc než pět minut,“ ohradil se Robert.</p>
			<p class="MLP_text ParaOverride-1">„Nemáme čas. Řekněte mi, co víte. Ještě než se dostanu k&#160;panu Brownovi, můžu vyzkoušet amputaci končetin na vaší přítelkyni, takže vám radím, abyste byl sdílný.“</p>
			<p class="MLP_text ParaOverride-1">„Dobře,“ vzdychl Robert. „Začnu tedy první větou. <span class="MLP_znak_kurziva_11b">Milost vám a&#160;pokoj od synů božských, kteří jsou a&#160;kteří byli a&#160;kteří přicházejí, i&#160;od sedmi duchů před jejich trůnem a&#160;od Jidáše, věrného svědka, prvorozeného z&#160;mrtvých a&#160;vládce králů země. </span>Ta věta pochází ze <span class="MLP_znak_kurziva_11b">Zjevení Janova</span> a&#160;Kosmas v&#160;ní změnil tři slova. Ta slova jsou: <span class="MLP_znak_kurziva_11b">synové božští </span>a&#160;<span class="MLP_znak_kurziva_11b">Jidáš</span>.“</p>
			<p class="MLP_text ParaOverride-1">„Co to znamená?“</p>
			<p class="MLP_text ParaOverride-1">„Co teď řeknu, bude znít velice odvážně…“</p>
			<p class="MLP_text ParaOverride-1">„Do toho, profesore.“</p>
			<p class="MLP_text ParaOverride-1">„Při analýze výrazu <span class="MLP_znak_kurziva_11b">synové božští</span> vycházím z&#160;prací předního evropského vědce Ericha von Dänikena. Ten zkoumal <span class="MLP_znak_kurziva_11b">Starý zákon</span>, kde se narážek na božské syny vyskytuje víc. V&#160;knize <span class="MLP_znak_kurziva_11b">Genesis</span> se píše toto,“ Robert rád dával na odiv svoji fotografickou paměť. „<span class="MLP_znak_kurziva_11b">Když se lidé počali na zemi množit a&#160;rodily se jim dcery, viděli synové božští, jak půvabné jsou dcery lidské, a&#160;brali si za ženy všechny, jichž se jim zachtělo</span>. Výraz <span class="MLP_znak_kurziva_11b">brali si za ženy </span>samozřejmě znamená <span class="MLP_znak_kurziva_11b">spali s&#160;nimi</span>. A&#160;dál se tu píše:<span class="MLP_znak_kurziva_11b"> Za oněch dnů, kdy synové božští vcházeli k&#160;dcerám lidským a&#160;ty jim rodily, vznikaly na zemi zrůdy, ba ještě i&#160;potom. To jsou ti bohatýři dávnověku, mužové pověstní.</span><span class="MLP_znak_kurziva_11b CharOverride-2">“</span></p>
			<p class="MLP_text ParaOverride-1">„Bohatýři dávnověku, mužové pověstní,“ opakoval si Johan, „to musí být Nadčlověk, civilizace obrů!“</p>
			<p class="MLP_text ParaOverride-1">„Je pravda, že výraz pro <span class="MLP_znak_kurziva_11b">zrůdy</span> se ve starších vydáních<span class="MLP_znak_kurziva_11b"> Bible</span> překládal jako<span class="MLP_znak_kurziva_11b"> obři</span>,“ připustil Robert.</p>
			<p class="MLP_text ParaOverride-1">Johan mu visel na rtech.</p>
			<p class="MLP_text ParaOverride-1">„Pokračujte!“</p>
			<p class="MLP_text ParaOverride-1">„Däniken vyvozuje, že <span class="MLP_znak_kurziva_11b">synové božští</span> byli příslušníci mimozemské civilizace a&#160;že z&#160;jejich spojení s&#160;pozemskými ženami vzešla civilizace bohatýrů, nebo chcete-li obrů.“</p>
			<p class="MLP_text ParaOverride-1">„Mimozemšťané?“ zarazil se Johan.</p>
			<p class="MLP_text ParaOverride-1">„Co vám na tom přijde divného?“ vložila se do výkladu Ipek. „Jenom v&#160;galaxii, kterou obýváme my, existuje mezi deseti až patnácti miliony planet podobných té naší. Jsou vzdálené třeba několik stovek světelných let, ale jsou složené ze stejné hmoty, mají podobnou atmosféru a&#160;mají i&#160;svoje Slunce, kolem kterého obíhají. V&#160;celém vesmíru, tedy v&#160;tom vesmíru, který jsme zatím stačili poznat, je odhadem jeden bilion planet totožných se Zemí. Pravděpodobnost, že tyto planety obývají bytosti podobné lidem, je téměř stoprocentní.“</p>
			<p class="MLP_text ParaOverride-1">„Chcete říct, že Nadčlověk je dílem ufonů?“</p>
			<p class="MLP_text ParaOverride-1">„UFO znamená neidentifikovatelný létající objekt, my vědci pro obyvatele cizích planet používáme výraz mimozemské civilizace.“</p>
			<p class="MLP_text ParaOverride-1">„Existují o&#160;tom pádné historické důkazy,“ přisvědčil Robert.</p>
			<p class="MLP_text ParaOverride-1">Johan chvíli mlčel a&#160;vstřebával, co se právě dozvěděl.</p>
			<p class="MLP_text ParaOverride-1">„A&#160;co ten <span class="MLP_znak_kurziva_11b">Jidáš</span>?“ obrátil se pak znova k&#160;Robertovi.</p>
			<p class="MLP_text ParaOverride-1">„Z&#160;toho, co jsem zatím přečetl, soudím, že…“</p>
			<p class="MLP_text ParaOverride-1">Johan i&#160;Ipek hltali každé jeho slovo.</p>
			<p class="MLP_text ParaOverride-1">„Říkal jsem, že to bude znít odvážně…“</p>
			<p class="MLP_text ParaOverride-1">„Řekněte to, profesore.“</p>
			<p class="MLP_text ParaOverride-1">„Roberte…“</p>
			<p class="MLP_text ParaOverride-1">„Totiž, ehm, zdá se, že <span class="MLP_znak_kurziva_11b">Jidáš byl ufon</span>.“</p>
			<p id="_idParaDest-9" class="MLP_uroven3_nadpis ParaOverride-1">VIII.</p>
			<p class="MLP_text_bez1radku ParaOverride-1">Nějakou dobu všichni seděli jako opaření.</p>
			<p class="MLP_text ParaOverride-1">První promluvil Johan: „Dobře, odhalili jsme původ Nadčlověka. Co dál? Nadčlověk musí sestoupit na Zem a&#160;v&#160;boji mezi ledem a&#160;ohněm zajistit vítězství nordické rasy.“</p>
			<p class="MLP_text ParaOverride-1">„Já vím a&#160;musí to stihnout zítra za rozbřesku,“ ušklíbl se Robert.</p>
			<p class="MLP_text ParaOverride-1">Johan vytáhl nůž. „Radím vám, abyste bral příchod Nadčlověka vážně. Možnost, že paní docentka přijde o&#160;nějakou část těla, pořád existuje.“</p>
			<p class="MLP_text ParaOverride-1">Robert věděl, že musí něco udělat a&#160;že to musí být rychle. Jidáš byl potomek mimozemské civilizace. Jak říkají kainité, Jidáš se obětoval pro lidstvo a&#160;jedině díky němu mohlo vzniknout křesťanství. Celá křesťanská civilizace vzešla z&#160;popudu mimozemšťana. Bůh, to je civilizace z&#160;jiné planety. Tohle je tedy tajemství, které střežili Probudilí. Probudit se znamená pochopit pravdu o&#160;nás samých. Až člověk pozná sám sebe, svoji božskou podstatu, dojde osvícení. Gnostické sekty, a&#160;Probudilí nebudou výjimkou, věří, že člověk musí projít cestou poznání. Cesta vede přes překážky, které na poutníky líčí biblický Bůh, falešný Bůh, Demiurg. Ale poutníci mají průvodkyni, ztělesnění Svaté Moudrosti. Tahle mystická žena umožní člověku překonat nástrahy a&#160;dojít do cíle svojí cesty. Tam pochopí, že celou dobu hledal sám sebe, a&#160;splyne s&#160;nekonečnem.</p>
			<p class="MLP_text ParaOverride-1">„Tak co, profesore?“ Johan ztrácel trpělivost.</p>
			<p class="MLP_text_-I- ParaOverride-1">Mysli, Roberte!</p>
			<p class="MLP_text ParaOverride-1">„Taky bych potřeboval moudrou průvodkyni, která by mě zavedla na konec cesty,“ řekl Robert spíš sám pro sebe.</p>
			<p class="MLP_text ParaOverride-1">„Cože?“</p>
			<p class="MLP_text ParaOverride-1">„Svatá Moudrost, průvodkyně gnostických poutníků,“ vysvětlil Robert.</p>
			<p class="MLP_text ParaOverride-1">„Svatá Moudrost? Co to má společného s&#160;Nadčlověkem?!“</p>
			<p class="MLP_text ParaOverride-1">„Svatá Moudrost,“ opakoval si Robert a&#160;vtom mu to došlo. Svatá Moudrost!</p>
			<p class="MLP_text ParaOverride-1">„<span class="MLP_znak_kurziva_11b">Hagia Sofia!</span>“ vykřikl. „Tam leží klíč k&#160;tajemství!“</p>
			<p id="_idParaDest-10" class="MLP_uroven3_nadpis ParaOverride-1">IX.</p>
			<p class="MLP_text_bez1radku ParaOverride-1">Chrám Boží moudrosti neboli Hagia Sofia. Robert ji dobře znal z&#160;Wikipedie, ale přesto ho její skutečná velkolepost ohromila. Když císař Konstantin uznal křesťanství jako státní náboženství, nechal po celé říši stavět velkolepé kostely. Hagia Sofia byla největším a&#160;nejkrásnějším z&#160;nich. Původně to byla obdélníková bazilika s&#160;dřevěnou střechou, ta ovšem o&#160;padesát let později vyhořela během nepokojů vyvolaných příznivci konstantinopolského patriarchy, který vystoupil proti stříbrné soše císařovny Eudoxie vztyčené přímo před vchodem do chrámu. Druhá, obnovená bazilika vyhořela o&#160;století později během povstání proti císaři Justiniánovi. Když císař zvítězil nad rebely, nechal vystavět třetí chrám, nejvelkolepější, jaký svět do té doby spatřil. Deset tisíc dělníků pracovalo pět let se stavebními materiály svezenými do Konstantinopole ze všech koutů byzantské říše. Během slavnostního otevření bylo obětováno sto volů, šest tisíc ovcí, šest set jelenů, tisíc prasat, deset tisíc slepic a&#160;deset tisíc kohoutů. Za dvacet let chrám poničilo zemětřesení, za dvě stě let ho poničili ikonoklasté, kteří Hagii Sofii oloupili o&#160;všechny fresky a&#160;sochy. Co nezvládli přírodní živly a&#160;obrazoborci, dokončili v&#160;dalším tisíciletí křižáci. Rozbili oltář Panny Marie, nahnali do chrámu mezky a&#160;nakládali na ně nakradené zlato a&#160;relikvie, na kazatelně nechali tančit nahou prostitutku. Když o&#160;tři sta let později město dobyl sultán Mehmed II., nalezl chrám Boží moudrosti v&#160;žalostném stavu. Turci Hagii Sofii opravili, přistavěli minarety a&#160;udělali z&#160;ní mešitu. Robert v&#160;myšlenkách přeskočil několik století a&#160;představil si Atatürka, generála s&#160;huňatým obočím, jak se chce vyrovnat dávným císařům a&#160;sultánům a&#160;zanechat v&#160;chrámu otisk svojí velikosti. Zrušil v&#160;Hagii Sofii mešitu a&#160;zřídil v&#160;ní muzeum. Ve zdech chrámu Boží moudrosti je vepsána historie lidstva&#160;– a&#160;tuto noc měl Robert zjistit, že je to historie mnohem tajemnější, než si do té doby myslel.</p>
			<p class="MLP_text ParaOverride-1">Na náměstí Sultána Ahmeda se snášel soumrak, rackové usedali na střechy domů a&#160;chystali se ke spánku, unavené slunce zbarvilo oblohu do krvava. Zřízenkyně právě zamykala pokladnu a&#160;chystala se odejít domů.</p>
			<p class="MLP_text ParaOverride-1">„Zavřeno,“ odpověděla stroze na Ipečinu otázku. Pak se podívala na Roberta a&#160;oči se jí rozzářily. „Nejste ten, kdo si myslím, že jste…?“</p>
			<p class="MLP_text ParaOverride-1">„Ehm, je to dost možné,“ začervenal se Robert. Na svoji popularitu si pořád nemohl zvyknout.</p>
			<p class="MLP_text ParaOverride-1">„To je samozřejmě něco jiného, bude to čest pro náš chrám, že smí přivítat tak vzácného hosta!“ zvolala pokladní a&#160;pustila trojici návštěvníků turniketem. „Vchod není zamčený.“</p>
			<p class="MLP_text ParaOverride-1">Robert poděkoval a&#160;všichni tři se vydali k&#160;budově. Pokladní se za nimi dívala a&#160;těšila se, až bude doma vyprávět, že mluvila s&#160;Tomem Hanksem.</p>
			<p id="_idParaDest-11" class="MLP_uroven3_nadpis ParaOverride-1">X.</p>
			<p class="MLP_text_bez1radku ParaOverride-1"><span class="MLP_znak_kurziva_11b">Nejdůležitější je správná perspektiva</span>. Touhle zásadou se Robert řídil ve svojí akademické práci a&#160;vštěpoval ji i&#160;studentům. Vzpomněl si na jeden seminář symbologie v&#160;minulém semestru.</p>
			<p class="MLP_text_bez1radku_-12-0- ParaOverride-1">„Nejdůležitější je správná perspektiva,“ řekl studentům tenkrát.</p>
			<p class="MLP_text_bez1radku_-12-0- ParaOverride-1">Teď procházel obrovským prostorem chrámu a&#160;nestačil se divit, kolik symbolů z&#160;byzantských mozaik k&#160;němu najednou mluvilo zcela srozumitelnou řečí, když věděl, <span class="MLP_znak_kurziva_11b">na co</span> se má dívat. Ježíš měl tak smutný výraz, že nebylo pochyb, že ví o&#160;pravém původu křesťanství. Na jiné mozaice malý Ježíš držel v&#160;ruce předmět, ve kterém až dodnes všichni viděli svitek pergamenu, ale klidně to mohlo být i&#160;ovládací zařízení kosmické lodě. A&#160;to, co měli svatí nad hlavami, sice mohly být svatozáře, ale taky třeba helmy astronautů nebo elektromagnetické vlnění. Archanděl Gabriel měl v&#160;ruce glób na znamení, že „synové božští“ přišli z&#160;jiné planety.</p>
			<p class="MLP_text ParaOverride-1">Ale nejvelkolepější symbol byl přímo nad Robertovou hlavou. Na klenutém stropě hlavního dómu se rozkládala obrovská mozaika symbolizující vesmír. V&#160;rozích kupole byli čtyři božští synové, abstraktní postavy bez tváří, vlastně jakési shluky přibližujících se křídel. V&#160;podmanivé perspektivě jako by čtveřice sestupovala z&#160;nebeské klenby na zem. Uprostřed mozaiky zářila hvězda, jejíž tvar byl stejně abstraktní a&#160;neuchopitelný. V&#160;tomto dómu, tedy pod „dohledem“ božských synů, se nechávali korunovat byzantští císaři. Mohla to být náhoda?</p>
			<p class="MLP_text ParaOverride-1">„Do rozbřesku zbývá asi sedm hodin,“ vytrhl Roberta z&#160;přemýšlení Johan. „Čekám na vaše odpovědi.“</p>
			<p class="MLP_text ParaOverride-1">„Rozbřesku se ani jeden z&#160;vás nedožije,“ odpověděl za Roberta Nemo. Stál u&#160;hlavního vchodu s&#160;revolverem v&#160;ruce. Všichni se polekaně otočili. Nema už víckrát předtím napadlo, proč padouši v&#160;knihách nestřílejí rovnou, ale vždycky si napřed s&#160;oběťmi povídají, vyprávějí jim svoje motivy, případně se přiznávají k&#160;předchozím zločinům. „Tajemství Jidášova původu neopustí chrám Boží moudrosti. Chcete si zahrávat s&#160;vírou milionů lidí po celém světě?! Kdyby se svět dozvěděl pravdu, byla by to skutečná apokalypsa, konec všeho!“</p>
			<p class="MLP_text ParaOverride-1">„Nic jiného si nepřeju,“ ušklíbl se Johan a&#160;ruka mu pomalu klouzala k&#160;opasku. „Mimochodem, jak se vám líbil potápěčský kurz v&#160;Marmarském moři, který jsem vám odpoledne zařídil?“</p>
			<p class="MLP_text ParaOverride-1">„Ty pohane!“ zavyl Nemo a&#160;vystřelil. Johan uskočil, kulka ho zasáhla do stehna. Vytasil luger a&#160;vypálil po Nemovi. Ten se kryl za nejbližším sloupem.</p>
			<p class="MLP_text ParaOverride-1">„Nestřílejte!“ křičel Robert. „Tohle je chrám! Symbol!“</p>
			<p class="MLP_text ParaOverride-1">„Pojďte!“ Ipek ho chytila za ruku a&#160;táhla ho pryč. Nemo na ně namířil zbraň, ale vtom se do mramoru kousek od jeho hlavy zahryzla další kulka z&#160;lugeru a&#160;on musel obrátit pozornost zpátky k&#160;Johanovi. Celá klenba se teď otřásala v&#160;rachotu výstřelů.</p>
			<p class="MLP_text ParaOverride-1">Johan se kryl za sloupem, krvácel a&#160;věděl, že brzy omdlí. Snažil se ucpat ránu kapesníkem, ale bylo to zbytečné, kulka zasáhla tepnu. Pistole mu v&#160;ruce těžkla každou vteřinou. Podíval se nad sebe a&#160;zdálo se mu, že k&#160;němu sestupují čtyři božští synové. Pak se nad ním vztyčila silueta.</p>
			<p class="MLP_text_-I- ParaOverride-1">Nadčlověk!</p>
			<p class="MLP_text ParaOverride-1">Johan s&#160;námahou zaostřil zrak a&#160;uviděl před sebou Nema s&#160;namířeným revolverem.</p>
			<p class="MLP_text ParaOverride-1">„Nějaká poslední slova?“ zeptal se albín posměšně.</p>
			<p class="MLP_text ParaOverride-1">„<span class="MLP_znak_kurziva_11b">Alles gute</span>,“ řekl Johan a&#160;přijal smrtící ránu.</p>
			<p id="_idParaDest-12" class="MLP_uroven3_nadpis ParaOverride-1">XI.</p>
			<p class="MLP_text_bez1radku ParaOverride-1">Velmistr si oblékl jednoduchou řízu, jakou všichni Probudilí nosili na slavnostní mše. Konečně se dočkal. Této noci dojde ke spojení protikladů, svatý had pozře svůj ocas, minulost si podá ruku s&#160;budoucností, nebe se zemí, jeho vlastní život s&#160;životem celého lidstva, v&#160;jediné vteřině se odehraje věčnost. Sešel do krypty, aby do půlnoci stihl všechno připravit.</p>
			<p class="MLP_text_bez1radku_-12-0- ParaOverride-1">Robert s&#160;Ipek utíkali temným Istanbulem. Náměstí Sultána Ahmeda bylo skoro prázdné, noční život probíhal v&#160;moderní části města. Reprodukovaný zpěv muezzinů dnes naposled svolával k&#160;modlitbě.</p>
			<p class="MLP_text ParaOverride-1">„Schováme se v&#160;mešitě!“ vyhrkla Ipek. „Je tam hodně lidí, tam si nedovolí střílet.“</p>
			<p class="MLP_text ParaOverride-1">„Viděla jste, že střílel i&#160;v&#160;chrámu Boží moudrosti, je to fanatik, toho svědkové neodradí. Kde je nejbližší policejní stanice?“</p>
			<p class="MLP_text ParaOverride-1">„Nemám tušení, bydlím na druhé straně Istanbulu. Ale už mě napadá, kde se schováme. Pod zemí!“</p>
			<p class="MLP_text ParaOverride-1">Ipek zamířila k&#160;domu s&#160;cedulí <span class="MLP_znak_kurziva_11b">Podzemní nádrže</span>.</p>
			<p class="MLP_text ParaOverride-1">„Mám klíče, provádíme tu z&#160;univerzity jeden výzkum,“ řekla Ipek a&#160;vrhla se ke dveřím. Podzemní nádrže nechal vybudovat byzantský císař Justinián jako zásobárnu vody pro případ obléhání nepřítelem. Seběhli schody, Ipek rozsvítila a&#160;umožnila tak Robertovi pohled na velkolepý „potopený palác“. Nad obrovskou vodní plochou vedly kamenné chodníčky, strop podpíraly stovky sloupů odrážejících se ve vodní hladině. Klenutý prostor byl esencí ticha, kde člověk slyšel i&#160;tlukot vlastního srdce.</p>
			<p class="MLP_text ParaOverride-1">„Tady si vezměte baterku, kdyby náhodou vypadlo světlo,“ řekla Ipek a&#160;vedla Roberta dál podél sloupořadí.</p>
			<p class="MLP_text ParaOverride-1">„To je úchvatné místo,“ žasl Robert.</p>
			<p class="MLP_text ParaOverride-1">„Vidíte, nakonec v&#160;Istanbulu stihnete i&#160;ty památky,“ usmála se.</p>
			<p class="MLP_text ParaOverride-1">Vtom se za nimi ozvalo bouchnutí dveří.</p>
			<p class="MLP_text ParaOverride-1">„Ale ne!“ strnula Ipek. „Musel nás zahlédnout, jak sem jdeme!“</p>
			<p class="MLP_text ParaOverride-1">„Je tu ještě jiný východ?“</p>
			<p class="MLP_text ParaOverride-1">„Není.“</p>
			<p class="MLP_text ParaOverride-1">„Takže jsme v&#160;pasti!“</p>
			<p class="MLP_text ParaOverride-1">V&#160;tichu slyšeli blížící se kroky.</p>
			<p class="MLP_text ParaOverride-1">„Musíme běžet dál a&#160;modlit se,“ šeptl Robert a&#160;pokračoval s&#160;Ipek do nitra nádrže. Dostali se až ke sloupu, v&#160;jehož patě byla vytesána hlava Medúzy. Zvláštní bylo, že její hlava byla otočená o&#160;devadesát stupňů, takže vypadala, jako by ležela na boku. Nikdo nevěděl proč.</p>
			<p class="MLP_text ParaOverride-1">Robert se u&#160;sloupu zastavil.</p>
			<p class="MLP_text ParaOverride-1">„Pojďte, musíme dál!“ zašeptala Ipek.</p>
			<p class="MLP_text ParaOverride-1">Ale Robert stál, přitahován neznámou silou, která na něj z&#160;Medú­ziny tváře působila.</p>
			<p class="MLP_text ParaOverride-1">Kroky za nimi se blížily.</p>
			<p class="MLP_text ParaOverride-1">„Roberte!“ sykla Ipek.</p>
			<p class="MLP_text ParaOverride-1">Profesor Langdon pohlédl Ipek do očí, pak se naklonil k&#160;Medúze a&#160;vstrčil prsty mezi její pootevřené rty. Pronikal stále hloub a&#160;hmatal bříšky prstů po vnitřku žulových úst. Konečně našel ten správný bod.</p>
			<p class="MLP_text ParaOverride-1">Ozvalo se jemné šplouchnutí vody, sloup se rozevřel a&#160;odhalil svoje tajemství&#160;– úzké točité schodiště. Ipek se roztřásla vzrušením.</p>
			<p class="MLP_text ParaOverride-1">„Rychle! Dovnitř!“ šeptl Robert. „A&#160;rozsviťte si baterku.“ Ipek, neschopná slova, vstoupila na první schůdek. Robert ji následoval a&#160;zevnitř zavřel vchod, jako by to byly obyčejné posuvné dveře.</p>
			<p id="_idParaDest-13" class="MLP_uroven3_nadpis ParaOverride-1">XII.</p>
			<p class="MLP_text_bez1radku ParaOverride-1">Stoupali po schůdcích až do chodby, která vedla nad Justiniánovou nádrží, ale pořád pod povrchem země. Robert posvítil baterkou na stěnu chodby&#160;– byla tam v&#160;kameni vyryta spirála.</p>
			<p class="MLP_text ParaOverride-1">„Jak… jak jste to udělal, tam dole?“ koktala Ipek.</p>
			<p class="MLP_text ParaOverride-1">„Symboly,“ usmál se Robert. „Četl jsem o&#160;záhadné hlavě Medúzy už dřív. Nikdo neví, proč je tak zvláštně natočená. Nepochyboval jsem, že nějaký význam její pozice má, naši předci nedělali věci bez důvodu. Když jsem teď Medúzu spatřil na vlastní oči, došlo mi to. Víte, co symbolizují její rty?“</p>
			<p class="MLP_text ParaOverride-1">Ipek se uchichtla. „No když jsme byli malí, dělali jsme si legraci, že to je…“</p>
			<p class="MLP_text ParaOverride-1">„Správně,“ přikývl Robert. „Děti jsou při čtení symbolů často důvtipnější než dospělí. Medúziny rty skutečně symbolizují ty <span class="MLP_znak_kurziva_11b">druhé</span> ženské rty, poševní vchod. Pamatujte, že naši předci si uvědomovali důležitost ženského principu mnohem lépe než my. I&#160;svatý grál vzešel z&#160;lůna Marie Magdalské, o&#160;tom jsem ostatně napsal svoji poslední knížku. A&#160;už to, že se ta kniha prodává líp než <span class="MLP_znak_kurziva_11b">Harry Potter</span>, nasvědčuje tomu, že moje teorie je správná. Ostatně i&#160;gnostici zvolili poutníkům <span class="MLP_znak_kurziva_11b">průvodkyni</span>, ženu&#160;– Sofii. Uvědomil jsem si, že Medúza skrývá nějaké prastaré tajemství, i&#160;když jsem samozřejmě netušil, že je to schodiště k&#160;tajné chodbě.“</p>
			<p class="MLP_text ParaOverride-1">„Z&#160;toho, s&#160;jakou jistotou jste vsunul prsty mezi ty rty a&#160;našel ten správný bod, soudím, že nejste odborník jenom v&#160;symbologii,“ řekla Ipek smyslně.</p>
			<p class="MLP_text ParaOverride-1">„Neblázněte, Ipek, budou to číst i&#160;nezletilí,“ odpověděl Robert.</p>
			<p class="MLP_text ParaOverride-1">„Omlouvám se. Kam podle vás vede tahle chodba?“</p>
			<p class="MLP_text ParaOverride-1">„To hned zjistíme.“</p>
			<p id="_idParaDest-14" class="MLP_uroven3_nadpis ParaOverride-1">XIII.</p>
			<p class="MLP_text_bez1radku ParaOverride-1">V&#160;labyrintu chodeb sledovali znamení spirály, a&#160;to je dovedlo až do rozlehlé krypty, ozářené zvláštním světlem. Zhasli baterky a&#160;s&#160;úžasem sledovali původ podivné záře. Bylo to neskutečné. Nadskutečné. V&#160;kryptě stály nekonečné řady světélkujících skleněných válců a&#160;v&#160;každém z&#160;nich byl člověk. Robert i&#160;Ipek stáli s&#160;otevřenými ústy a&#160;nemohli uvěřit svým očím.</p>
			<p class="MLP_text ParaOverride-1">„Ty sloupce…,“ řekla konečně Ipek. „Ty sloupce, to je… čtvrtý rozměr.“</p>
			<p class="MLP_text ParaOverride-1">„Cože?“</p>
			<p class="MLP_text ParaOverride-1">V&#160;oblasti techniky byl Robert nedouk.</p>
			<p class="MLP_text ParaOverride-1">„Nejmodernější vědecké poznatky ten jev dokážou popsat, ale nikdo ani nesní o&#160;tom, že by se takový přístroj dal sestrojit,“ vysvětlovala Ipek. „Kolem těch válců je obrovské silové pole a&#160;uvnitř víří částice tak rychle, že čas pro ně prakticky neexistuje. To je stejné jako s&#160;<span class="MLP_znak_kurziva_11b">muony</span>. To jsou částice obsažené v&#160;kosmických paprscích. Když se dostanou na Zem, existují jenom miliontinu vteřiny, pak se samy zničí radioaktivitou. Ale v&#160;kosmu žijí věčně. Fungují prostě v&#160;jiném čase než my…“</p>
			<p class="MLP_text ParaOverride-1">„Dobře, ale co to znamená? K&#160;čemu jsou ty válce?“</p>
			<p class="MLP_text ParaOverride-1">„Jsou to zásuvky na čas. Umožňují uchovat pro věčnost to, co by v&#160;našem čase zaniklo.“</p>
			<p class="MLP_text ParaOverride-1">Procházeli podél řad válců. Na každém z&#160;nich byl umístěn štítek se jménem. „Simon Magus,“ četl Robert. „To byl první gnostický mysli­tel.“ Nedaleko stál papež Sylvestr II. „O&#160;něm se říkalo, že vládne nadpřirozenými schopnostmi,“ vyprávěl Robert. „Měl prý ve svém paláci jakousi <span class="MLP_znak_kurziva_11b">bronzovou hlavu</span>, která znala odpověď na každou otázku. Slyšel jsem teorie, že bronzová hlava byla vlastně vysílačka mezi světy.“ Další jména už nepotřebovala komentář. William Shakespeare, Leonardo da Vinci, Isaac Newton, Friedrich Nietzsche, Albert Einstein, Michael Jackson.</p>
			<p class="MLP_text ParaOverride-1">„Ti všichni byli mimozemšťani?“ kroutila hlavou Ipek.</p>
			<p class="MLP_text ParaOverride-1">„Přinejmenším s&#160;nimi byli v&#160;kontaktu,“ přikývl Robert.</p>
			<p class="MLP_text ParaOverride-1">Vtom Ipek zahlédla Mustafu Kemala Atatürka.</p>
			<p class="MLP_text ParaOverride-1">„On je tu taky!“ užasla. „Očividně měl ke <span class="MLP_znak_kurziva_11b">Kosmovu evangeliu </span>blíž, než veřejně říkal.“</p>
			<p class="MLP_text ParaOverride-1">„Ipek, musím vám něco říct,“ zastavil ji Robert. „<span class="MLP_znak_kurziva_11b">Kosmovo evangelium</span> není to, za co se vydává.“</p>
			<p class="MLP_text ParaOverride-1">„Ale vždyť… Sám jste viděl ty fotografie…“</p>
			<p class="MLP_text ParaOverride-1">„Právě. Prohlížel jsem si je a&#160;všiml si, že v&#160;jednom místě se tam píše o&#160;Černém Bertholdovi.“</p>
			<p class="MLP_text ParaOverride-1">„Kdo to je?“</p>
			<p class="MLP_text ParaOverride-1">„Je to symbol. Šifra.“</p>
			<p class="MLP_text ParaOverride-1">„Nic jiného jsem nečekala.“</p>
			<p class="MLP_text ParaOverride-1">„Mnich Černý Berthold neboli Berthold Schwarz žil ve čtrnáctém století a&#160;je považován za vynálezce střelného prachu v&#160;Evropě.“</p>
			<p class="MLP_text ParaOverride-1">„Chápu, jestli Kosmas znal Bertholda, nemohl napsat evange­lium v&#160;prvním nebo druhém století po Kristu. Ale co když naopak Berthold znal <span class="MLP_znak_kurziva_11b">Kosmovo evangelium</span> a&#160;nechal si takhle říkat podle té postavy z&#160;něj?“</p>
			<p class="MLP_text ParaOverride-1">„O&#160;to nejde. Berthold Schwarz ve skutečnosti vůbec neexistoval. Je to alchymické označení střelného prachu a&#160;omyl historiků. Ten, kdo napsal text <span class="MLP_znak_kurziva_11b">Kosmova evangelia</span>, tím zašifroval svoje skutečné poselství. Není žádný evangelista Kosmas, správný překlad toho slova je <span class="MLP_znak_kurziva_11b">kosmos</span>, tedy vesmír. A&#160;evangelium znamená radostná zvěst. Dohromady to tedy je <span class="MLP_znak_kurziva_11b">radostná zvěst z&#160;vesmíru</span>. <span class="MLP_znak_kurziva_11b">Kosmovo evange­lium</span>, ať už ho napsal kdokoli, vzniklo nedávno s&#160;cílem zjevit velké tajemství lidstva čtenáři, který projeví dostatečnou probudilost.“</p>
			<p class="MLP_text ParaOverride-1">„Ale můj otec o&#160;tom evangeliu tak často mluvil…,“ posmutněla Ipek.</p>
			<p class="MLP_text ParaOverride-1">„Buď se nechal oklamat tak jako všichni lidé před ním, nebo naopak věděl víc než ostatní. Říkala jste taky, že s&#160;vámi procestoval sedm křesťanských měst. Tušíte proč?“</p>
			<p class="MLP_text ParaOverride-1">„Ne. Dodneška jsem ani nevěděla, že to bývala křesťanská města.“</p>
			<p class="MLP_text ParaOverride-1">„Dokážu si představit, že vykonání téhle cesty může být něco jako rituál, zasvěcení, symbol gnostické pouti za poznáním. Ne­zapomeňte, že jste vlastně opsali tvar spirály. Nikdy s&#160;vámi otec o&#160;ničem takovém nemluvil?“</p>
			<p class="MLP_text ParaOverride-1">Ipek svěsila hlavu. „Otec zemřel při autonehodě krátce po naší cestě.“</p>
			<p id="_idParaDest-15" class="MLP_uroven3_nadpis ParaOverride-1">XIV.</p>
			<p class="MLP_text_bez1radku ParaOverride-1">Vtom nad sebou ucítili slabé dunění. Polekaně vzhlédli.</p>
			<p class="MLP_text ParaOverride-1">„Mám strach, Roberte,“ Ipek se k&#160;němu přitiskla.</p>
			<p class="MLP_text ParaOverride-1">„Zpátky se vrátit nemůžeme, musíme jít dál.“</p>
			<p class="MLP_text ParaOverride-1">Došli až na konec krypty, kde, jak si všimli, chyběl jeden válec. Robert už tušil, komu to prázdné místo patří. Pokračovali dál, z&#160;krypty vedla další chodba označená spirálou, zase museli rozsvítit baterky. Dunění sílilo, teď už oba poznali, že je to zpěv&#160;– jako by stovka hlasů zpívala nějaký náboženský chorál. Robert napínal uši, aby aspoň pochytil, jakým jazykem se ta píseň zpívá, ale bylo to příliš nesrozumitelné. Došli až ke dveřím. Robert vzal za kliku a&#160;dveře se nehlučně otevřely.</p>
			<p class="MLP_text ParaOverride-1">Do očí je udeřil proud světla a&#160;do uší chorál. <span class="MLP_znak_kurziva_11b">Píseň o&#160;perle!</span> Pra­stará gnostická skladba o&#160;cestě za poznáním. Když přivykli silnému světlu, zjistili, že stojí v&#160;dómu chrámu Boží moudrosti.</p>
			<p class="MLP_text ParaOverride-1">Před nimi zpívalo asi sto mužů a&#160;žen v&#160;jednoduchých řízách. Naproti nim byl namísto oltáře válec, který chyběl v&#160;kryptě. Uvnitř stál Jidáš a&#160;vedl mši Probudilých.</p>
			<p class="MLP_text ParaOverride-1">„Proto se v&#160;<span class="MLP_znak_kurziva_11b">Bibli</span> zprávy o&#160;Jidášově smrti různí. On totiž nikdy nezemřel!“ pochopil Robert.</p>
			<p class="MLP_text ParaOverride-1">Mezi apoštolem a&#160;zpívajícím sborem byl zdroj světla, které Roberta a&#160;Ipek oslepilo. Z&#160;hvězdy uprostřed stropní mozaiky vedl k&#160;podlaze silný paprsek, zřejmě spojnice pozemského a&#160;nadzemského světa.</p>
			<p class="MLP_text ParaOverride-1">Píseň dozněla, ale ozvěna se ještě nějakou dobu nesla chrámem. Pak Jidáš pokynul a&#160;ze sboru vystoupil jeden muž. Otočil se tváří k&#160;ostatním a&#160;Ipek se sevřelo srdce.</p>
			<p class="MLP_text ParaOverride-1">„Bratři a&#160;sestry!“ zvolal. „Všichni víme, proč je dnešní noc výjimečná. Zjevili jsme světu <span class="MLP_znak_kurziva_11b">Kosmické evangelium</span>, abychom těm, kdo si to zaslouží, otevřeli oči. Mnoho lidí dychtilo po poselství evangelia, ale chtěli uchvátit jeho moudrost, aby získali moc a&#160;bohatství. Osvícení však dojdou jenom ti, kdo pochopí, že poklad se skrývá <span class="MLP_znak_kurziva_11b">uvnitř</span> člověka. Jenom ti projdou cestou poznání, plnou nástrah nepravého Boha. Jsou pouze dva, kteří to dokázali, a&#160;dnes v&#160;noci jsou tu s&#160;námi. Bratři a&#160;sestry, je mi jako velmistru Probudilých mimořádnou ctí představit vám svoji dceru Ipek Sakaryi a&#160;jejího průvodce cestou poznání Roberta Langdona!“</p>
			<p class="MLP_text ParaOverride-1">Sbor začal zase zpívat a&#160;rozestupovat se, aby Ipek a&#160;Robert mohli projít vzniklou uličkou až k&#160;velmistrovi. Ipek se roztřásla brada, a&#160;když přistoupila k&#160;otci, plakala už docela.</p>
			<p class="MLP_text ParaOverride-1">„Tati…,“ vzlykala.</p>
			<p class="MLP_text ParaOverride-1">„Ipekčik,“ pošeptal jí otec do ucha. Tak jí říkal, když byla malá. „Musel jsem předstírat smrt. Když jsem se stal velmistrem Pro­budilých, nemohl jsem už žít jako ostatní lidé. Ale ještě předtím jsem s&#160;tebou vykonal iniciační pouť a&#160;nepochyboval jsem, že přijde den, kdy si k&#160;nám najdeš cestu sama.“</p>
			<p class="MLP_text ParaOverride-1">Ipek ho objala a&#160;její slzy mu smáčely řízu. I&#160;Robertovi zvlhly oči.</p>
			<p class="MLP_text ParaOverride-1">Vtom se ozvaly polekané výkřiky a&#160;les rukou ukázal nahoru na ochoz. Stál tam Nemo, v&#160;jedné ruce <span class="MLP_znak_kurziva_11b">Bibli</span>, v&#160;druhé revolver.</p>
			<p class="MLP_text ParaOverride-1">„Jste zrádci pravé víry!“ křičel. „Jste hanba křesťanství!“</p>
			<p class="MLP_text ParaOverride-1">„Kdo jsi, že se opovažuješ rušit mši Probudilých?!“ zaburácel velmistr a&#160;pohybem ruky poslal Ipek k&#160;Robertovi.</p>
			<p class="MLP_text ParaOverride-1">„Nikdo!“ zvolal pyšně Nemo. „Jenom já smím spatřit Boha.“</p>
			<p class="MLP_text ParaOverride-1">„Boha?“ velmistr to slovo skoro vyštěkl. „Nanejvýš Demiurga, falešného Boha, který udržuje lidi v&#160;nevědomosti! Víš, ty bibložroute, co znamená spirála v&#160;našem znaku? To je obraz hada, který podal Evě jablko poznání. Pro vás je had symbol hříchu, ale ve skutečnosti je had Moudrost, probuzení z&#160;mrákotného spánku, ve kterém lidstvo udržuje Demiurg!“</p>
			<p class="MLP_text ParaOverride-1">„Jsi kacíř!“ ječel Nemo. „Známe vaše prohnilé učení, vatikánská knihovna je plná spisů o&#160;takových, jako jsi ty. A&#160;já jsem přišel, abych s&#160;vámi skoncoval jednou provždycky!“ Po těch slovech namířil revolver na velmistrova prsa a&#160;zmáčkl spoušť.</p>
			<p class="MLP_text ParaOverride-1">„Ne!“ zvolala Ipek. Nechtěla otce ztratit podruhé a&#160;vrhla se k&#160;němu. Kulka ji zasáhla mezi lopatky a&#160;ona se s&#160;výkřikem zvrátila v&#160;otcově náruči.</p>
			<p id="_idParaDest-16" class="MLP_uroven3_nadpis ParaOverride-1">XV.</p>
			<p class="MLP_text_bez1radku ParaOverride-1">Něco takového Nemo nikdy nezažil a&#160;cítil, že to je zároveň poslední věc, kterou mu život přinesl. Všichni Probudilí na něj upřeli zrak, nic víc. Slyšel o&#160;tom, že kolektivní vědomí dokáže přenášet myšlenku, ale netušil, že může přenášet i&#160;smrt. Zatočila se mu hlava a&#160;zvedl žaludek. Namířil do davu revolver, ale prsty jako by mu zchromly. Připadal si opilý, kýval se na ochozu sem a&#160;tam. Z&#160;očí mu vytryskly slzy. „Nejsem Nikdo! Nevidím Boha!“ zavyl, než sletěl dolů a&#160;rozrazil si lebku na kamenné podlaze.</p>
			<p class="MLP_text_bez1radku_-12-0- ParaOverride-1">Ipek ani neotevřela oči, jen její chvějící se rty prozrazovaly, že ještě žije. Probudilí obrátili oči k&#160;paprsku uprostřed dómu. Robert cítil, že probíhá intenzivní komunikace mezi oběma světy. Nechápal, jak je to možné, nedokázal teď přemýšlet, před očima měl jenom Ipečinu bledou tvář a&#160;její krev, stékající velmistrovi po říze.</p>
			<p class="MLP_text ParaOverride-1">Vtom se v&#160;paprsku objevil prázdný válec. Velmistr s&#160;Ipek v&#160;náručí vstoupil do silového pole a&#160;svoji dceru tam nechal. Robert cítil intenzivní energii, vycházející ze spojení myslí všech přítomných. Za chvíli Ipek vstala a&#160;snědá barva se jí vrátila do obličeje.</p>
			<p class="MLP_text ParaOverride-1">„Teď budeš žít navěky, dítě,“ usmál se velmistr.</p>
			<p class="MLP_text ParaOverride-1">„Už se nikdy nerozdělíme,“ oplatila mu Ipek úsměv.</p>
			<p class="MLP_text_bez1radku_-12-0- ParaOverride-1">„Děkuji vám, pane Langdone, že jste moji dceru provázel na cestě poznání,“ obrátil se velmistr k&#160;Robertovi. „Muže doprovází žena, ale když jde o&#160;<span class="MLP_znak_kurziva_11b">poutnici</span>, doprovází ji muž.“</p>
			<p class="MLP_text ParaOverride-1">„Rozumím, principy ženství a&#160;mužství musejí zůstat v&#160;rovnováze,“ přikývl Robert. „Napsal jsem o&#160;tom knížku.“</p>
			<p class="MLP_text ParaOverride-1">„Já vím, četl jsem ji,“ odpověděl velmistr. „A&#160;přeložil jsem ji i&#160;tady Jidášovi, moc se mu líbila. Nemohl byste se mu podepsat? Požádal by vás sám, ale neumí anglicky.“</p>
			<p class="MLP_text ParaOverride-1">Robert ochotně přikývl, vytáhl z&#160;kapsy fix a&#160;podepsal se apoštolovi na sklo válce.</p>
			<p class="MLP_text ParaOverride-1">Jidáš mu poslal vzdušný polibek.</p>
			<p class="MLP_text_bez1radku_-12-0- ParaOverride-1">Teprve teď se Robert pořádně rozhlédl po sboru Probudilých. Zahlédl prezidenty a&#160;členy královských rodin, několik kolegů ze světových univerzit, významné spisovatele… a&#160;mezi nimi… Robert myslel, že ho šálí zrak. Mezi nimi stál Dan Brown.</p>
			<p class="MLP_text ParaOverride-1">Robert se k&#160;němu vrhl a&#160;radostně mu potřásl rukou.</p>
			<p class="MLP_text ParaOverride-1">„Dane! Já myslel, že jsi… Ty nejsi… v&#160;zajetí?“</p>
			<p class="MLP_text ParaOverride-1">Dan mu položil ruku na rameno. „Promiň, Roberte, že jsem na tebe připravil takový trik, ale předstírat vlastní únos byla nejjednodušší cesta, jak rozjet zápletku.“</p>
			<p class="MLP_text ParaOverride-1">„Ale jak jsi přesvědčil toho Němce, aby…“</p>
			<p class="MLP_text ParaOverride-1">„Spisovatel je Demiurg, slovem tvoří vesmír.“</p>
			<p class="MLP_text ParaOverride-1">Robert chápavě přitakal.</p>
			<p class="MLP_text ParaOverride-1">„Už musím letět,“ pokračoval Dan. „Škoda že jsme si moc nepopovídali.“</p>
			<p class="MLP_text ParaOverride-1">„Kam?“</p>
			<p class="MLP_text ParaOverride-1">„Tam,“ Dan ukázal na paprsek. „Konečně jsem dosáhl takového stupně osvícení, abych se směl podívat, jak to vypadá v&#160;<span class="MLP_znak_kurziva_11b">jejich</span> galaxii. Pobyt v&#160;mimozemské civilizaci netušeně obohatí moje psaní, už nebudu potřebovat gravitační boty. Tamhle Pamuk letěl minule a&#160;hned po návratu dostal Nobelovu cenu.“</p>
			<p class="MLP_text ParaOverride-1">Dan se rozloučil s&#160;Robertem i&#160;s&#160;velmistrem, vstoupil do paprsku a&#160;zmizel.</p>
			<p class="MLP_text_bez1radku_-12-0- ParaOverride-1">Robert přistoupil k&#160;Ipek. Silové pole ho příjemně hladilo po celém těle.</p>
			<p class="MLP_text ParaOverride-1">„Děkuju za všechno, Roberte,“ řekla. „Až někdy budeš v&#160;Istanbulu, přijeď se na mě podívat. Jak se za mnou dostat, víš. Půjdeš do podzemní nádrže a&#160;strčíš prsty do&#160;–“</p>
			<p class="MLP_text ParaOverride-1">„Ipek,“ zarazil ji Robert. „I&#160;já ti děkuju za všechno. Přijdu.“</p>
			<p class="MLP_text ParaOverride-1">Velmistr mu položil ruku na rameno.</p>
			<p class="MLP_text ParaOverride-1">„Nechcete tu zůstat napořád, Roberte? Můžu vám sehnat vlastní válec…“</p>
			<p class="MLP_text ParaOverride-1">„Zatím ne, děkuju. Co by si beze mě počali na Harvardu.“</p>
			<p class="MLP_text ParaOverride-1">„To máte pravdu. Ale kdybyste si to rozmyslel, naše krypta je vám vždycky otevřená.“</p>
			<p class="MLP_text_bez1radku_-12-0- ParaOverride-1">Robert se rozloučil s&#160;Probudilými a&#160;vyšel z&#160;chrámu ven do vlahého istanbulského rána. Rackové, probuzení zpěvem muezzinů, se zvedli ze střech domů a&#160;zakroužili nad prvními rybáři na Galatském mostě. Na obloze zářil obrovský kříž z&#160;hvězd a&#160;planet.</p>
		</div>
</body>
</html>